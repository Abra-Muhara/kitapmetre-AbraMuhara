Dinin temelindeki bilimsel gerçekler nelerdir?..
Din niçin gelmiştir?..
Ölümötesine niçin inanmak zorundayız?..
İnsan denilen varlık nedir?..
Nasıl oluşmuştur?..
Hangi tesirlerin hükmü altındadır?..
Neleri meydana getirebilme özelliklerine sahiptir?..
Dinle emrolunan bir kısım fiillerin ardındaki gerçekler
nelerdir?..
Evet, bunlar gibi nice soruların cevaplarını açıklamak
gayesiyle hazırlanmış bir kitaptır elinizdeki.
Evren -insan - Ölümötesi yaşam!..
İnsan nereden geldi. Neden geldi. Nasıl geldi. Nereye
gidiyor?..
İnsan denilen varlığın sahip olduğu eşsiz hazine
BEYİN!.. Beyne verilmiş hayalimizden bile
geçirmediğimiz sayısız özellikler!..
Bugüne kadar, gerek okuma, gerekse dinleme yoluyla
edindiğiniz bilgilerden çok çok değişik bakış açılarını
sizlere bu kitap ile ulaştırmaya çalışacağız.
Esasen bu kitap iki ana bakış açısını izah etmektedir:
A) ZÂHİR yönüylü, dinin dayandığı gerçekler.
B) BÂTIN yönüyle dinin insana idrâk ettirmek istediği,
HAKİKATI.
Büyük bir kısmıyla 1984 yılı içinde banda alınan
sohbetlerimizin çözümüyle oluşan bu kitabın, konuları
itibariyle düzeyini oldukça yüksek tutmak mecburiyetinde
kaldık. Belki bazı bölümlerini bir kaç defa okumak
gerekecek mevzûa adapte olabilmek için. Zira genelde
hakkında pek az konuşulan konular bunlar. Düşünen,
düşünmek isteyen beyinlere hitabetmek üzere
hazırladık!..
Taklid yoluyla meseleyi kabul edip, o kadarıyla
yetinmek isteyenlere söyleyecek hiç bir sözümüz yok!..
Seslenişimiz TAHKİK ehlinedir!..
«İnsanın şerefi aklıyladır», hükmünce, akıl
sahiplerine hitabetmeye çalışıyoruz.
23 senelik maddî - mânevî araştırmalarımızın
neticesinde Cenâb-ı Hakk'ın lûtfetmiş olduğu ilmi sizlere
takdim ediyoruz. Bu çalışmalarımızın zâhir yönü
itibariyle derinliklerinde öncelikle başta kütübü sitte diye
bilinen hâdis kitapları ile, bunların dışındaki bir kısım
hâdis külliyâtları; ileri gelen tasavvuf büyüklerinin
görüşleri, temel teşkil etmektedir. Bâtını itibariyle ise
Cenâb-ı Hakk'ın indinden ihsan ettiği kadarıyla bir ilim;
müşahede, sayısız mânâlar.
Kul kusursuz olmaz, hükmünce yanılmış olduğumuz
hususlar olabilir. Ama şurası kesinlikle bilinmelidir ki,
yapılmış olan bütün çalışma, günümüz ilminde de
yararlanılarak, Hazreti Rasûlullah Aleyhis selâm’ın işaret
ettiği, açıkladığı gerçekleri anlama gâyesine oturmuştur.
Şayet siz, bizim anlattığımızı bir âyet ve hâdise ters
düşüyor şeklinde anlarsanız, hemen sözümüzü bir yana
bırakın ve o âyet veya hâdîs ile amel edin. Zira, kim
olursak olalım, istisnasız hepimiz sadece Allah
Rasûlü’ne tâbi olmak ile mükellefiz!.. Ölümötesi yaşamda
bundan sorulacağız.
Şunu da ilâve edelim ki.
Astrolojinin din içindeki yeri, KADER konusuyla yakın
alâkası dolayısı ile bu hususlara oldukça önemli yer
verdik.
Astroloji, insanın yapısını tanıması için günümüzde
oldukça önemlidir.
Geleceğe dönük hükümler çıkartmak, falcılıkta
bulunmak yönüyle ise bâtıl!..
Zira bu hususta öylesine çok geniş kompozisyonlar
söz konusudur ki, bilgisayarlarla bile işin içinden çıkmak
mümkün değildir.
Gazalî Hazretlerinin «İhyâ-u Ulûmi'd Dîn» adlı
eserinde, Ashabın âlimlerinden olarak bilinen İbni Abbas
radiyallâhu anh'ın şöyle dediği yazılıdır:
«O Allah ki yedi semâ yaratmış, arz’dan da onların
bir mislini; ARALARINDAN emir inip duruyor!.. (Talâk
12)
Âyet-i Celîlesinin tefsirini yapacak olsam, beni taşa
tutardınız. Bir başka nakilde de: Beni tekfir
ederdiniz!..»
Gene aynı yerde Resûlü Ekrem'in çok
yakınındakilerden biri olan Ebû Hureyre radiyallâhu anh
şöyle dediği kayıtlıdır:
«Rasûlullah Efendimiz’den iki kab ilim aldım, birini
dağıttım. Eğer diğerinin ağzını açsam, bu kelleyi
uçururdunuz!..»
Ashabtan önde gelen ve âlim sayılan bu zâtların
anlayışsızlar tarafından «tekfir» edilmesine, ya da
boğazının kesilmesine kadar yol açacak «SIRLAR»
acaba nelerdir?..
Şunu kesinlikle bilelim ki...
Din bugün çoğunluğun sandığı gibi yüzeysel emirler -
yasaklar bütünü değildir!..
Dinde öyle «SIRLAR» vardır ki, bunlara muttalî olan
bir kişinin bütün hayatı değerlendiriş şekli mutlaka
değişir!.. Ve bunlar ancak yüksek tefekkür gücüne sahip
olarak yaratılmış beyinlere has ilimlerdir!..
Öyle ise, bizler de artık beyinlerimizi çalıştırıp, 5
duyuyla kayıtlı mahlûklar olarak yaşama seviyesinden;
Allahu Teâlâ'nın kendisine «HALİFE» olarak meydana
getirdiği, «en şerefli» olma mertebesine ulaşalım!..
Unutmayalım ki, dünyaya bir daha geri dönüş
sözkonusu değildir... Şu anda neler elde edebilirsek,
ebedî bir yaşam boyunca onlarla yetinmek zorunda
kalacağız.
Allah hepimize Hakîkatı idrâk ettirecek ilmi ve onun ile
hâl sahibi olmayı nasib etsin!..
Ahmed Hulûsi
17. 10,1986
Şehremini
İSTANBUL
SUNU
Günümüzde konuşulmayan, anlatılmayan ve kitaplarda
bulunmayan birçok hususu, düşünebilen beyinler için bu
kitapta açıklamıştık. Tamamen Kur'ân-ı Kerîm ve hadisi
şerîf'lere dayanan bu gerçekleri, sadece
şartlanmalarına uymadığı için, hiç bir delilleri olmadığı
halde reddeden tefekkür kabiliyeti noksan kişiler
haricinde çok büyük ilgi gördü. Başarımız Allah'ın
lûtfundandır.
Bu arada bazı soruların cevaplarını bilvesile kısa kısa
burada vermek istiyorum.
1. Gayem kişisel şöhret, isim yapmak olmadığı için
kitaplarımda sadece ilk iki adımı kullanıp, soyadımı
yazmıyorum.
Allah dilemişse, bundan sonra Hakk'ın ihsan ettiği ilmi
gene kitaplar vasıtası ile halkımıza sunacağız.
2. Allah ilminin dünyalık elde etmek için kullanılmasını
tasvib etmiyoruz.
Bu ilmin telif hakkı bizim görüşümüze göre kesinlikle
olmaz. Çünki "Buharî"deki bir hâdise göre,
"karşısındakine Kur'ân okumasını öğreten kişinin,
hediye olarak Allah yolunda savaşta kullanmak üzere
bir yay almasına Hz. Rasûlullahkarşı çıkmış ve
alınırsa bu yayın kıyamette ateşten bir yay olarak
alan kişinin boynuna geçeceği" belirtilmiştir.
Bu sebeple din ilminin ne şekilde olursa olsun
karşılıksız verilmesi düşüncesindeyiz.
Bu sebeple diyoruz ki; Dileyen herkes kitaplarımızı
orijinaline uygun olarak, hiç bir değişiklik yapmamak
kaydıyla, dilediği kadar bastırıp dağıtabilir ve satabilir.
3- Güneşin gelip dünyayı kuşatacağı ve dünyanın
içinde bir su damlası gibi buhar olacağı; hadiste
belirtildiği halde, sırf bugüne kadar bu gerçeği
duymadığı için reddeden, hased ehline ne cevap verelim
bilemiyoruz.
«Güneşin nurunun alınması» âyet-i ise, daha sonraki
safhada güneşin büzülüp nötron yıldızı haline gelmesine
işaret etmektedir.
Unutulmamalıdır ki, bütün bu safhalar milyonlarla sene
alacaktır. Sadece Sırat denilen dünyadan ruhların kaçış
süreci bir hadise göre 3 bin senelik yoldur
4- Hazmedilemeyen bir gerçek KADERİN hakikatı!..
İşte âyetler ve hadîsi şerîfler!.. Eğer bütün bu
anlatılanlar halâ gerçeği idrâk ettiremiyorsa, artık bizim
de ilave edecek sözümüz yok.
Ahmed Hulûsi
20.5.1988
ANTALYA
BÖLÜM-1
İSLAM'IN BAZI TEMEL ŞARTLARININ
ARDINDAKİ
BİLİMSEL GERÇEKLER
İslâm Dîni Hazret-i Muhammed Mustafa
Aleyhisselâm’a inanmak ile başlar!..
Çünki bizler, «O'nun bildirmiş olduğu Allah»a imân
etmek ile mükellefiz!.. Yoksa, herkesin kendi kafasına
göre kabullenip, mânevî mânâda şekillendirdiği TANRI
asla «ALLAH» kelimesiyle anlatılan mânâ ile birleşmez!..
Esasen çevrenizde bir araştırma yaparsanız,
göreceksiniz ki, herkesin «Allah» kelimesinden anladığı
başka bir şeydir!.. Her ne kadar şartlanma yollu edinilmiş
ortak noktalar sözkonusu ise de, birbirinden oldukça
farklı öyle hususlar da bu isim içinde mütalaa edilir ki,
şaşar kalırsınız!..
Bu sebeble bizim ilk inanmamız gereken şey Hazret-i
Muhammed Mustafa Aleyhisselâm’ın.
«Ben Rasûlullahım!..» tebliğidir.
Kendi yaşadığı devirden, kıyâmete kadar bütün
insanlara geçerli olmak üzere Allah'tan aldığı bilgileri
tebliğ eden ve kendisinin tanıttığı «ALLAH»a imân
edilmesini taleb eden Hazreti Resûli Ekrem'e, kayıtsız
şartsız inandığımız takdirde «İman» dairesine girmiş
oluruz. Ancak burada çok dikkat edilmesi gerekli bir
husus söz konusudur.
Allah Rasûlü’nün getirdiklerinden hiç birinin yanlış
olduğunu düşünmemek kaydı ile!.. Getirdiklerinin,
bildirdiklerinin bir kısmını doğru, bir kısmını yanlış
bulmak ise, O'na inanmamak olur ki, bunun zararını
mutlaka çekeriz.
Evet bundan sonra sıra gelir İslâm'ın 5 ana farzı
olarak bilinen şartların ardındaki bilimsel gerçeklere.
Bu 5 şart insanlar imtihan olsun diye keyfî olarak
konmuş 5 ayrı fiil türü müdür? Yoksa bunlar bir takım
fizik şimik zorunlu sebeplere mi dayanmaktadır?..
İnsan kelimesiyle kastedilen varlık, bilindiği üzere, az
çok düşünen ve bu düşüncelerine göre bir takım fiilleri
ortaya koyan bir varlıktır. Dolayısıyla ondan bir takım
şeyler yapması istenecek ise, o şeyleri yapmasının
sebebi de ona izah edilmelidir ki; o şeylere aklı yatsın ve
gereğini tatbik etsin. İnsanın hiç bilgisinin olmadığı bir
konuya ilişkin bir fiil ortaya koyması düşünülemez. Önce
bilgi, sonra da o bilginin değerlendirilmesi düzeyine göre
fiil!..
İslâm'ın 5 farzının yerine getirilmesi için Hazreti
Muhammed Aleyhi's-selâm bize özetle ve meâlen şunları
söylüyor:
«Dünya içindekilerle birlikte kıyâmette cehenneme
atılacaktır!.. Siz ise ölümü tadacak ve ölüm ile birlikte
yok olmayarak, ebedî bir şekilde yaşamınıza devam
edeceksiniz!.. Öldükten sonra bir daha dünyaya geri
gelmeniz de sözkonusu değildir!..
Şayet gerekli bildirimleri nazarı dikkate alıp, ölümötesi
ebedî yaşama kendinizi hazırlarsanız, Allah'ın rahmeti
ile cennete ulaşırsınız. Şayet şu dünya hayatı sırasında
ölümötesi yaşama hazırlanmaz da; zamanınızı tümüyle
bu dünyada bırakacağınız şeyler için harcarsanız, bu
takdirde âkıbetiniz dünya ile beraber cehenneme
gitmektir!.. Cehennemlik olursanız ebedî olarak orada
kalır ve bir daha asla oradan çıkamazsınız. Cennete
gidenler için de bir daha cehenneme gitme korkusu
yoktur. Allah'ın bu uyarısını dikkate almayıp, sadece
dünya için yaşayanlar yarın mutlaka pişman olacaklardır;
ama ne var ki iş işten geçmiştir!..
Ölenler için dünyaya bir daha geri gelmek ve
yapmadıklarını telâfi etmek kesinlikle olanak dışıdır!..
Ayrıca, ölümötesi yaşama ancak ve sadece dünyada
iken hazırlanmak mümkündür. Ölüm tadıldıktan sonra
yapılacak hiç bir iş kalmaz. Öyle ise Allah'a ve bu
gerçeğe iman et!»
Bu anlama gelen uyarıdan sonra da asgarî şartlar
olarak bize teklif edilen fiiller şunlar:
Günlük 5 vakitte toplam 17 rekât namaz.
Senede bir defa Ramazan ayında oruçlu olmak.
Hacca gitmek; hiç değilse hayatında 1 defa gücün
yetiyorsa.
Zekât vermek.
DÜNYANIN ÂKIBETİ
GÜNEŞE YOLCULUK
Güneşten 1 milyon 303 bin defa küçük olan; çapı
yaklaşık 12.500 kilometrelik dünya üzerinde yaşıyoruz.
Güneşten şu andaki uzaklığımız yaklaşık 150 milyon
kilometre.
Çevresinde saatte 108.000 kilometrelik hızla
dönmekte olduğumuz Güneş'in şu anda yüzeyinden
yükselen alevler 800 bin kilometreye kadar ulaşmakta.
Güneş’in yüzey ısısı da son tespitlere göre 6000
santigrat derece!.. Yâni, bir diğer anlatım tarzı ile, 60
tane dünyayı üst üste dizip güneşin yüzeyine
oturtursanız, güneşin yüzeyinden yükselen alevlerin
boyunu bunların hepsini içine almış olarak görürsünüz.
Güneş'in yüzey harareti olarak verilen 6000 derece ne
demektir?..
Şöyle bir misâlle o derece hararetin ne olduğunu
anlatmaya çalışalım.
Dünya üzerinde ısıya en dayanıklı maden bildiğimiz
kadarıyla «kadmiyum»dir. 6000 derecede sıvı hale
dönüşür. Yâni, şayet dünya ve üzerinde bulunanların
tamamı «kadmiyum» madeninden meydana gelmiş bir
kütle olsaydı, 6000 derecelik hararette sıvı hale gelecek
idi. Ve de akabinde buhar olup gidecekti!..
Bir an, Hazreti Muhammed Aleyhi's-selâm’ın şu
işaretine kulak verelim:
«Dünyanız, içindekilerle beraber cehenneme
atıldığı zaman, bir su damlası gibi buharlaşıp yok
olacaktır!»
Evet, şu anda, dünyadan 1.303.000 defa büyük olup,
merkezinde sıcaklık 15 milyon derece olan Güneş. Şu an
ki hali itibariyle, hayat vesilemiz olan Güneş. Güneş
nereden nereye geldi ve nereye gidiyor?..
Modern kurama göre Güneş sistemi belirli bir biçime
sahip olmayan bir gaz kütlesiydi. Gerçek bir güneş ve
nükleer enerji yoktu. Mevcut gaz bulutu hidrojenden
ibaretti. Yâni suyun ana maddesinin üçte ikisi.
Zaman geçtikçe bu gaz kütlesi biçim almaya başladı
ve sıcaklıkta belirgin bir artış ortaya çıktı. Buna rağmen
henüz Güneş ortalarda belirginleşmemişti. Daha sonra
gaz bulutu sıkışmasını sürdürdü. Çekimin etkisi altında
kalan en yoğun kısım merkezi oluşturmaya başladı. İşte
bu, merkezde toplanıp ışınım yaymaya başlayan kısım
Güneş cevheri idi.
Güneşin parlaklığı arttıkça gaz bulutunun homojenliği
kaybolmaya başladı ve sıkışma iç kısımlarda devam etti.
Bu, çevredeki maddeleri toparlayarak gezegenleri
oluşturmaya başladı. Çevrede oluşan proto-gezegenlerin
boyutları büyüyüp kütleleri arttıkça çekim güçleri de
yükseldi. Çevrelerindeki maddelerden ve bulutsulardan
daha fazla madde toplamaya başladılar.
Güneş bulutsusu sıkıştıkça gezegenler daha fazla
madde soğurdu. Bu arada güneşteki ışınım da artıyordu.
Güneş sistemi hâlâ belirgin bir hâl almamıştı. Ana protogezegenler
gitgide büyüyor ve kendilerinde oluşan
yüksek çekim güçleri ile daha fazla maddeyi kendilerine
çekiyordu. Böylece proto gezegen sayısı iyice azalıp
merkez büyümeye, belirgin bir hâl almaya başlıyordu. Bu
arada Güneş de artık termonükleer tepkimelere girmeye
başlamıştı. Uzun bir proto gezegen oluşumu devresinden
sonra Güneş sistemi bugünkü halini aldı ve Güneş şu
andaki durgun düzeye girdi.
Her yıldızın kendi kaderi, ya da bir diğer ifade ile akış
çizgisi gereği doğumu, gençliği, büyümesi, olgun hale
gelişi ve ölümü söz konusudur.
Güneş de bir yıldız olarak bugünkü halinden sonraki
devresinde, hidrojenini yakarak helyuma dönüşecek ve
yapısı değişmeye başlayacaktır. Çekirdek sıkışacak,
yüzey büyük ölçüde genişlemeye başlayacaktır. Güneş
artık bir kızıl yıldıza dönmeye başlamıştır!.. Hacmi
genişlemeye başlamış ve enerjideki toplam artış
dolayısıyla yakın gezegenleri yok etmeye yönelmiştir!..
Çekirdek sıcaklığının daha da artması ile Güneş
helyumunu yakmaya başlamış hem sıcaklıkta hem de
boyutta son derece büyük artışlar meydana gelmiştir.
Güneşin artan hacmi ve ısısı dünyayı yutmuş ve dünya
yok olmuştur!..
Güneş artık durgunluğunu tamamıyla yitirmiş,
dünyadan 400 milyon defa daha büyük yanar bir kütle
haline gelmiştir. Böyle bir şeyi tasavvur ve tahayyül son
derece güçtür.
Güneşin içindeki çeşitli tepkimeler çekirdek ısısını
daha da artırmıştır ki, bu yüzden artık sistem içindeki
yıldızların bildiğimiz şekilde varlıklarını devam ettirme
imkanı büyük ölçüde yitirilmiştir.
Güneş içindeki nükleer enerjinin tümü kullanıldıktan
sonra, güneş birden bire büzülmeye başlayacak ve bir
«cüce yıldız» durumuna gelecektir. Ancak buna rağmen
bir süre daha parlamasını sürdürebilecektir. Ve nihayet
Güneş, tüm enerjisini tüketmiş olarak korkunç bir
yoğunluğa sahip «Black hole» yâni «karadelik» haline
gelecek ve bırakın üzerinden bir şeyin kaçabilmesini;
çevresinden geçen gezegenleri bile içine çekip yutacak
hale ulaşacaktır.
Evet. İşte 1980'lerdeki son bilimsel verilere göre
güneşin kaderi.
ALLAH RASÛLÜ DİYOR Kİ:
«GÜNEŞ DÜNYAYI KUŞATACAK»
Sahih-i Müslim'de Kıyâmet gününün sıfatî Bâbında;
Tırmızî'de kıyâmet gününün sıcaklığı hakkındaki
bölümünde, Mikdâd bin Esved radiyallâhu anh’dan
nakledilir:
«Rasûlullah sallallâhu aleyhi ve sellem şöyle
buyurdu:
-Kıyâmet günü GÜNEŞ halka yaklaştırılır da nihâyet
insanlara yakınlığı bir mil kadar olur!.. Güneş onları
âdeta eritecek ve amellerinin miktarına göre ter
içinde kalacaklardır. Onlardan kimi topuklarına kadar,
kimi dizkapaklarına kadar, kimi beline kadar, kimi de
gemlenene kadar tere batacaktır!»
Bu hadîs-i nakleden zât Süleyman Bin Amir şunu ilâve
ediyor:
«-Bilemiyorum mil kelimesiyle mesafe anlamına
gelen «mil» mi kastedildi, yoksa göze sürme çekmede
kullanılan «mil» mi kastedildi.»
Esasen hangisi kastedilmiş olur ise olsun bizce
değişen hiç bir şey yoktur!..
Mûcizedir bu!..
1400 sene öncesinin ve Mekke halkının ilim düzeyini
düşünün. Genelde insanlık, dünyanın düz bir tepsi gibi
olduğunu düşünürken, Güneş ve yapısı hakkında hiç bir
şey bilinmezken; Hazreti Rasûlullah ortaya çıkıyor ve:
-Kıyâmette güneş dünyaya gelip saracak öyle ki 1
mil mesafeye yaklaşacak" diyor!
Bugün dahi, insanlığın pek çoğunun haberi olmayan
bir konuda!..
Buyurun Beyhakî isimli hadîs kitabından ikinci bir
hadîsi Rasûlullâh:
İbn-i Mes'ûd radiyallâhu anh naklediyor:
«İnsanlar haşrolunduklarında, 40 yıl gözleri
semâya dikili olarak beklerler. Kendilerine kimse tek
bir kelime söylemez. Bu esnada, GÜNEŞ başlarının
ucunda, kendilerini yakar!..iyi - kötü herkes ter
boğazlarına çıkasıya bu halde beklerler.»
Kıyâmette yıldızların düşeceğini, güneşin kararacağını
söyleyenlere yanıldıklarını gösteren hadîstir bu. Güneşin
kararması, çok daha uzun yıllar sonra, dev kızıl yıldız
olduktan sonra, büzülmeye başlayıp, nötron yıldızı olma
süreci sırasındadır.
Güneşin büyük patlama, genişleme devresinde gelip
dünyayı içine alacağı gerçeğine bu hadîs ile işaret
ediliyor.
Ve biz hâlâ ötelerde bir cehennem arıyoruz!!!..
CEHENNEM NEDİR?
CEHENNEM Nedir?...
Nasıl izah ediliyor?...
Cehennem'in kıyâmet denilen zamanda gelip dünyayı
kuşatması ve yutması şöyle anlatılıyor:
Abdullah ibn-i Mes'ûd-dan naklolmuştur:
Rasûlullah şöyle buyurdu:
-O gün cehennem getirilecek!.. Onun 70 bin bağı
olacak ve her bağ ile beraber cehennemi çeken 70 bin
melek olacak.
-
Evet, böylece gelip dünyayı kuşatan Cehennemin
ateşinin yâni radyasyonunun içinden istisnasız bütün
insanlar geçecektir.
«SİZDEN HİÇ BİRİNİZ İSTİSNA EDİLMEKSİZİN
(hepiniz) CEHENNEME UĞRAYACAKTIR. BU RABBIN
KATINDA KESİNLEŞMİŞ HÜKÜMDÜR!..» (Meryem - 71)
«SONRA KORUNANLARI ORADAN KURTARACAĞIZ;
NEFSİNE ZULMEDENLERİ İSE DİZÜSTÜ ORADA
BIRAKACAĞIZ.» (Meryem- 72)
«ŞÜPHESİZ CEHENNEM HERKESİN
GÜZERGÂHINDADIR» (Nebe21)
«O GÜN CEHENNEM GETİRİLMİŞTİR.» (Fecr - 23)
Gelip dünyayı kuşatan ve alevleri içinden istisnasız
herkesin geçmek zorunda kalacağı bu CEHENNEM ne
yapıyor şimdi?..
Kendi kendini yiyor!..
Hayır, espri yapmıyorum!.. Gerçeği anlatıyorum!..
Buyurun önce bu olayı Hazreti Resûl-i Ekrem'in ağzından
mecâzi şekilde açıklanan ifadesini okuyalım:
Ebû Hureyre radiyallahu anh anlatıyor:
Rasûlullah sallallâhu aleyhi ve sellem buyurdu:
- Cehennem Rabbine şikayette bulunarak:
«Yâ rabbi kısımlarım birbirini yedi!..» dedi! Bunun
üzerine Allah ona iki nefes vermesi için izin verdi.
işte bulduğunuz şiddetli soğuk (kışın) cehennemin
ZEMHERİR'inden; bulduğunuz yakıcı sıcak da onun
SEMUM'undandır!..»
Evet, 1400 yıl öncesinin şartları içinde ancak bu kadar
dile getirilebilir böylesine muazzam bir gerçek!..
Cennete girenler cehennemden geçip oradaki gerçeği
gördükten sonra aralarında konuşurlarken, cehennem
ateşini şöyle târif ederler:
«SEMUM'UN AZABINDAN BİZİ KORUDU!..» (Tûr - 27)
Şimdi önce birinci hususu anlamaya çalışalım.
«Cehennem kendi kendini yedi.» tâbiri neyi anlatmak
istiyor?.. Güneş, tümüyle hidrojen gazından ibaret
merkeze sahiptir ve burada 15 milyon derece civarında
bir hararet mevcûttur!.. Bu hararet dolayısıyla sürekli
nükleer tepkimeler olmakta ve hidrojen atomları kendi
kendini yiyerek helyuma dönüşmektedir. Bu arada
yediklerinden artanı (!) da dışarıya atmaktadır. Bu atıklar
ise ta dünyaya, bizlere kadar ulaşmaktadır.
«Güneşin», pardon, «Cehennemin» yediklerinin
artıkları nedir?..
"SEMÛM!.."
Nedir «nârı SEMÛM».?..
Arapçada «semûm» kelimesi iki mânâya gelir.
Birincisi: «Gözeneklere (mesâmet) işleyen ışın».
İkincisi: «Zehirleyici», ateş yâni radyasyon!..
Termonükleer tepkime içinde olan GÜNEŞ'in, bu
tepkime sonucu yaydığı çeşitli radyasyonlar, ışınlar
acaba bundan daha başka nasıl anlatılabilirdi 1400 küsûr
yıl önce?..
Evet, Rasûlullâh, tamamıyle bilimsel gerçeklere
dayanan din olgusunu en mükemmel şekilde açıklamıştır.
Ne var ki, insanlar dine ilimle değil, şartlanmaların
hükmü altındaki önyargı ile baktıkları için bu gerçekleri
görmekten mahrum kalmışlardır.
Esasen dünyanın ve içindekilerin âkibeti, son derece
açık seçik basîret sahiplerinin idrâkları önüne
serilmiştir!.. Ancak ne var ki, çeşitli vesilelerle ortaya
atılmış bulunan bu gerçekler, yüksek akıl sahipleri
tarafından derlenip toparlanıp, sayısız mozaiklerden
oluşan ana sistem olarak, bir resim gibi gözler önüne
serilmemiştir!..işte bu mümkün olmamıştır geçmişte,
bilimin yeterli düzeyde olmaması sebebiyle.
Günümüzde ise ilâhi lûtuf ve merhamet, bizlerin bu
gerçeği öğrenmesine yol açmaktadır. Öyle ise aklımızı
son zerresine kadar değerlendirip, 1400 sene
öncesinden işaret edilen bu gerçekleri çok iyi idrâk
etmeye çalışalım.
Dünya, tüm üzerindekilerle birlikte, neticede
büyüyecek olan «Güneşin» yâni bir diğer ifade ile
«cehennemin» içine girecektir!..
İnsan ise «ruh» beden ya da diğer bir ifade ile
hologramik «dalga» bedeninin elde ettiği enerji
durumuna göre ya dünya üzerinden kaçıp sayısız
yıldızların boyutsal derinliklerindeki üst yaşam
boyutlarına yâni cennetlere gidecek; ya da dünyanın ve
hemen sonrasında da güneşin manyetik çekim alanından
kendini kurtaramayarak; neticede, ebedi olarak
cehennemin içinde yâni güneşin içinde kalacaktır!..
Zaten ilk anda kendilerini kurtaramayanların daha
sonraki devirlerinde güneşin içinden çıkmaları gittikçe
artan yoğunluk ve «karadeliğe» dönüşme olayı
sebebiyle ebedîyyen mümkün değildir.
İşte bu yüzden cehenneme girip de oradan
kaçamayanlar ebedî olarak orada kalıcıdırlar; cennetlere
girenler de ebedî olarak orada kalıcıdırlar, denilmiştir!..
Acaba niye açık açık «Güneşin cehennem» olduğu
tasrih edilmemiş de, sadece bir iki hadîste bu noktaya
işaret edilip geçilmiştir?..
Üzerinde açık açık durulmamıştır. Çünkü, içinde
bulunulan toplum zaten taşa toprağa, aya güneşe tapan
bir toplumdur!.. Zaten insanlar, yıllar yılı aya, güneşe,
yıldızlara tapagelmişlerdir!..
Bir de buna üstlük Hazreti Rasûlullâh «cehennemin
güneş» olduğunu sarih bir şekilde açıklasa idi, gene
insanların güneşe tapınmaya başlayıp, ondan meded
dilenmeleri;
- Aman Güneş sen yücesin, ulusun bizi yakma!
diye secdelere kapanmaları son derece doğaldır!..
Düşünün ki, bugün bile Güneşi bayrak edinip, ona tapan;
Güneşinoğlu'na âdeta ibâdet eden toplumlar yaşıyor
dünya üzerinde.
Esasen şu gerçeği de gözlerden uzak tutmayalım;
İnsanlığın içinden sivrilen çok ender, beyinler
dolayısıyla teknolojik bir sıçrama olmuş ve aya gidilmiş,
Plütona uzanan uydular atılmış ise de; gerçekte, genel
seviyesi itibariyle toplumlar hâlâ yüzyıllarca mazide
yaşamaktadırlar. İster Amerikan toplumu için olsun, ister
Sovyet toplumu için olsun, ister Japon toplumu için olsun
bu böyledir!..
Yiyen, içen, zevk aldığı şeyler peşinde koşan, seks
yapan, daha fazlasına sahip olmak için elinden geleni
ardına koymayan, korktuğundan kaçıp sevdiğine erişmek
için didinen; toplumun şartlanma yollu güttüğü insan!..
Asırlar ve asırlardır bu böyle süregeliyor!..
Bu süregelen gerçeklere insanın hakîkati ve gideceği
yer itibariyle işaret etmiş olan son derece yüce insan
Hazreti İsâ aleyhis'selâm!.. Allah bize değerini idrâk
ettirsin. Ama ne çare ki 2000 senedir geçen milyonlar
içinde hesaba ve kıyasa girmeyecek kadar az sayıda
insan O'nu anlıyabilmiş!.. Sözlerine kulak vermiş!
Milyarlık Hıristiyan kütlesinden sözediliyor günümüzde,
oysa Hıristiyanların hiç birisi Hazreti İsâ'ya kulak vermiş
değil!.. O'nun ne dediğini anlamış değil!..
Hazreti Rasûlullah Aleyhi's-Selâm’ın bildirdiği üzere,
kendisi hâlen yaşamakta olduğu âlemden geri dönecek,
bir süre aramızda yaşayacak halkın yanlış anladığı
gerçeklerin doğrusunu açıklayacaktır.
Ve insanlığa O'nun, gelişini müjdelediği zirvedeki
insan:
Hazreti Muhammed Mustafa salla'llâhu aleyhi ve
sellem!..
Olağanüstü bir beyin kapasitesi ile yaratılmış. İlâhi
lûtuf ile insanların ve dünyanın gelecek aşamaları
kendisine seyrettirilmiş. Mi'râc olayı ile boyut
sıçraması yapıp, cennet ve cehennem yaşamlarını
müşahede etmiş. Ve nihâyet tüm yaşamını, insanların
gelecekte karşılaşacakları olaylara karşı almaları
icabeden tedbirleri anlatmakla değerlendirmiş bir Zât!..
Geçmiş sayısız Nebi ve Rasûller insanlara özetle
şunu vermeye çalışmışlar:
«Sayısız putlara ve hayalî TANRILARA tapınarak
ömrünüzü boş ve faydasız şeyler ile harcamayın;
âlemlerin, kâinatın, yerlerin ve göklerin yaradıcısı
olan ALLAH'a ibâdet edin. Kimseye kötülük yapmayın,
elinizden geldiğince insanlara hizmet edin. ALLAH'ın
ne olduğunu tanımaya çalışın ki, O'nun halifesi olan
kendinizde mevcût olan sayısız cevherleri
değerlendirebilesiniz.»
İşte bu temâ, Hazreti İsâ Aleyhi's-selâm'da son
haddine varmış ve şöyle ifade olunmuş:
- Göklerin krallığına inanıyorsan, benimle beraber
olmak istiyorsan, her şeyini terket ve benimle gel!..
Göklerin, yâni ölümötesi ebedî yaşamın krallığından
sözeden Hazreti İsâ aleyhi's-selâm, özellikle dünya
krallığı peşinde koşan ve sadece yahûdî asâletine
inanan ilkel beyinler tarafından kabûl edilmemiş; sayısız
çilelere katlanmış ve nihâyet mucizevî bir olayla
dünyadan ayrılmıştır.
Ve O'nun, gelişini müjdelediği Hazreti Muhammed
Aleyhi's-selâm!..
Dünyaya ve ölümötesine dair hiç bir gerçeğin eksik
bırakılmadığı bir kitabı, insanlığa sunan Zât!..
Gerçek yaşamın dünya hayatı değil, ölümötesi ebedî
yaşam olduğunu bütün yönleri ile açıklayan; ölümötesi
yaşamın bütün aşamalarını teferruatıyla târif eden eşsiz
insan!..
Allah'ın hükmü ve takdiri sonucu 1400 sene öncesinin
çöl toplumu içinde dünyaya geliyor ve onlara hitap etme
mecburiyeti içine, insanlığa gerçeğin mesajını ulaştırma
görevini yükleniyor.
İlâhi seçim ve takdir sonucu, geleceğin getireceği tüm
gerçekleri göreceksiniz ve geleceğin sayısız tehlikelerine
karşı insanlığı uyarmak görevini yükleneceksiniz. Ne
yazık ki insanlık sizi anlama basîretinden son derece
uzak olacak!..
Gerçekleri anlatmaya kalksanız, akıllar-hafsalalar sizi
değerlendiremeyecek ve sizi inkâra gidecekler!..
Anlatmaya çalıştınız!.. Akılları reddetmesin,
hafsalaları isyân edip mahrum olmasınlar diye
meselelere ancak misâl yollu, mecâz yollu, benzetme
yollu yaklaşıp, geleceğin tehlikelerinden söz
edeceksiniz!.. Ve buna rağmen inkâr edileceksiniz!..
Mecnûn, deli, diyecekler!..
Büyücü diyecekler!..
Cinler zaptetmiş, onlar konuşturuyor, diyecekler!..
Siz, insanlığın içine gitmekte olduğu ateşi görüp,
onların kendilerini, tedbir almayarak ateşe atmalarından
büyük üzüntü duyacaksınız; onlar ise sizinle alay
edecekler!..
Acaba kim katlanabilir böyle bir olaya.
Ve bırakın o günküleri bir yana.
Acaba bizler, fark edebildik mi gerçekleri 2000 yılının
eşiğinde?
İlmin tüm verilerine rağmen!.. Resûl-i Ekrem’in 1400
yıl öncesinden bizi uyarmak için elinden geleni
yapmasına rağmen!..
Bizim anlayışımıza göre, insanlık 2000 yılının eşiğinde
olmasına rağmen, el'ân, Hazreti Muhammed'den önceki,
gerçekleri görememe devrini yaşamaktadır.
Din nedir?..
Din niyedir?..
Allah Rasûlü’nün ortaya koyduğu, uyulması gerekli,
ya da zorunlu kuralların sebebi nedir?
Din sadece bir inanç olayı mıdır?..
Dinin bilimsel bir temeli var mıdır?..
İnsanlık niçin dini tatbik mecburiyetindedir?..
Evet, şimdi, İslâm Dininin temelinde yatan bir kısım
bilimsel gerçekleri; ve «niçin Din?» sorusunun cevabını
dilimiz döndüğünce anlatmaya çalışalım.
İNSANIN ÂKİBETİNİN BİLİMSEL İZAHI
Daha sonraki bölümlerde de bilvesile değineceğimiz
bir biçimde, İnsan ruhu(1) 120. günden itibaren beynin
ürettiği bir tür dalgalardan oluşan Hologramik beden
şeklinde, insan yaşadıkça gelişir.
Nihâyet kişi, bulûğa erme denen östrojen ve androjen
hormonlarının üst düzey faaliyete geçişiyle birlikte
mesûliyet devresine girer. Bu, şu demektir. Beyin bu
hormonların kimyasal etkisiyle birlikte yanlış zihinsel
faaliyetlerini negatif yük olarak ruha kaydetmeye
başlar!.. Yâni günâh olarak!.. Yâni, iki omuzundaki iki
melek tarafından!.. Ayrıca gene bu beyin faaliyetleri
pozitif ve negatif yük esasıyla ve her beynin kendine has
şifresiyle boşluğa yayınlanır.
[1]-«İnsan RUHU üzerine açıklamalar» bölümüne
bakınız.
Şayet 120. günde beyin cevheri oluşurken, burada bir
devreyi açacak olan ışın (melek) beyne isabet etmiş ise,
bu takdirde beyin bir tür antiçekim dalgasını ruha
yükleyecek ve neticede, bu enerji ile «ruh» ya da «dalga
beden» dünyanın manyetik çekim alanına karşı güç ile
dünyadan ve cehennemden kendini kurtarıp cennete yâni
sayısız yıldızların boyutsal derinliklerine gidebilecektir.
Aksine, beyinde bu devre açılmamış ve dolayısıyla da
bu anti çekim dalgası «ruha» yüklenmemiş ise, bu defa o
«ruh» da kendini dünyanın ve daha sonra da Güneşin
yâni cehennemin manyetik çekim alanından
kurtaramayacak ve neticede ebedî olarak orada
kalacaktır!..
Bu arada hemen şu durumdan da söz edelim.
Mü'minler, günâhları kadar cehennemde yanacaklar ve
sonra oradan kurtulup cennete gidecekler, şeklinde izah
edilen olay nasıl gerçekleşecektir?.. Cehenneme düşen
oradan kaçmayı başaramazsa bir daha oradan kendini
ebediyen kurtaramayacağına göre bu nasıl olacaktır?..
Bu anlatılan olaya sebebiyet veren şey, kişinin
günahlarının fazlalığı ya da sevaplarının eksikliğidir.
yâni «Ruh»a yüklenen «enerji dalgasının» gücüdür. Ve
henüz cehennem yâni güneş tümüyle dünyayı yutmadan
evvel kaçış sırasında yâni Sırat geçilirken yaşanacak bir
olaydır!..
«Cehennem gelip her yanından dünyayı sardığı
zaman»
şeklindeki târifte olduğu üzere, bu devrede bütün
insanlara, dünya üzerinde toplanma imkânı oluşacaktır.
Mahşer kelimesiyle anlatılan bu toplantı anında;
«ARZ BULUNDUĞU HALDEN BAŞKA BİR HÂLE
DEĞİŞİR, GÖKLER DE.» (İbrahim - 48)
Âyetinde işaret edildiği gibi, değişik bir ortam ve
yaşam şekli içinde bu gerçekleşir. O sırada dünya,
gelmiş geçmiş bütün insanların üzerinde toplandığı bir
ovaymış gibi olur!..
SIRAT ise bir kaçış yoludur!.. Kaba mânâda
anlaşıldığı üzere taştan-betondan bir köprü değil, bir tür
hava köprüsü!.. Bir tür kaçış yolu.
Ve bütün bunlar, bugünkü zaman şartlanması içinde
anlaşılacak bir olay da değidir!.. Zira o günün şartları
içinde bir günün uzunluğu;
«SİZİN DÜNYA SENESİ İTİBARİYLE BİR GÜN 50 BİN
SENEDİR» (Mearic-4)
meâlindeki âyette gösterilen süredir. Yâni, şu anda
aklımızın kavrayamayacağı kadar uzun süreçte!..
Ölümü tadışla birlikte bildiğimiz tüm zaman ölçüleri
altüst olur!.. Fizik bedenin yitirilişi ve dünyanın gecegündüz
şartlarının dışına çıkışı ile birlikte, kişinin zaman
mefhumu tümüyle kalkar!..
Esasen, evrensel zaman boyutlarını şu anda bizim
hafsalamızın almasına imkân yoktur. Bir güneş senesi,
şu andaki anlayışımıza göre 255 milyon senedir. Acaba
bu rakamın ne demek olduğunu farkında mıyız?..
Dünyanın varoluşundan buyana milyarlarla seneler
geçmiştir. İlk insanın yeryüzünde görülmesinden bu yana
geçen senelerin sayısı yüz milyonlarla ölçülmektedir.
Okuduğumuz zaman, sanki birkaç saatin içinde olup
bitiverecekmiş gibi gelen mahşer yeri - sırat kaçışı
devresi bugünkü zaman ölçülerimizle belki de yüz
binlerle yıl sürecektir. Bunun bilincinde miyiz?..
Yahûdîlerin, Tevrat'tan naklen uydurduğu 7000 sene
meselesi esasen son derece kısıtlı kafaların uydurup,
bizlerin de üzerinde hiç düşünmeden kabul ettiğimiz
rakamlardır ki, bunların hiç bir gerçekle alâkası yoktur!..
Ölüm ötesi yaşam zamanını «bir gün eşittir 50 bin
sene» boyutları ile anlamaya çalışmak asgarî şarttır.
Kezâ çeşitli hadîs-i şerîflerde belirtilen ölüm ötesi ile
ilgili zaman birimlerini dahi gene asgarî bu şartlar içinde
değerlendirmek gerekir.
Yeryüzü ve semâların oluşumu ile alâkalı olarak
bahsedilen «Altı gün» «Yedinci gün» gibi tâbirlerdeki
her bir gün kavramını dahi, Evren boyutlarından
«GÜN»ler olarak değerlendirip, «Allah indindeki
GÜNLER» olarak anlayıp, bunların bizim şu andaki
zaman anlayışımıza göre milyarlarla seneyi içine
alacağına özel bir dikkat göstermek mecburiyetindeyiz.
Esasen şu anlattığım rakamları, belli bir eğitim ve
kültürü olmayanların kabûl etmesi son derece
güçtür!..inkârları çok mümkündür. Hele bu milyarlık
«GÜN»lerden 1400 sene evvel bahsolmuş olsaydı!!!..
Gerçek boyutlardan, gerçek olaylardan, yaşanacak
şartların gerçeklerinden sadece «minyatürize» ölçülerde,
misâl yollu bahsetmesine rağmen, O muhteşem insan
Hazreti Muhammed aleyhi's-selâm hakkında «mecnun»
tâbirini kullanan akıl mahrumları, acaba bir de olayın
milyarlarla senelere dayanan gerçek yanını duysalardı
ne yaparlardı?..
Uzağa gitmeye, 1400 sene öncesine gitmeye gerek
yok!.. Siz ya da çevrenizdekilerin kaçı 100 milyonlar ya
da milyarlarca sene sürecek zaman boyutunu
hafsalanıza sığdırabiliyorsunuz?..
Evet, belki, yarın kopacak kıyâmet; belki de milyar
sene sonra!.. Ama şu gerçeği kesinlikle kafamızdan
çıkartmayalım.
Zaman, asla bizim şu anda anladığımız gibi bir şey
değildir. Uyuyup da rüyada geçirdiğiniz zamanı asla
anlayamazsınız. Rüyada gördüğünüz olay, bazen
seneleri kaplar; ama şu zaman anlayışımıza göre en
uzun rüyanın iki dakikaya yaklaştığı bilimsel olarak tesbit
edilmiştir!.. Rüya görmediğiniz anda geçen zamanın ise
asla farkında değilsinizdir!.. Bazı saatler vardır, saniye
gibi geçer; bazı dakikalar vardır, günler gibi gelir!..
«Gecenin uzunluğunu hastaya sor» sözü meşhurdur.
Ölüm ötesi yaşamın onbinlerce senesi, bu dünya
itibariyle, sanki saatlermişcesine geçecektir.
Dolayısıyla bu arada şunu belirtmek isterim...
Ölümü tadış ile birlikte içine girilecek zaman boyutu,
bildiğimiz gün ölçüleri değildir. Hele, kâbirde hapis
kalacak insanlar için zaman boyutu son derece farklı bir
biçimde geçecektir.
Bütün bunlar insanların akıllarının alamayacağı
ölçülerde olduğu için de son derece minyatürize
boyutlarda konuşulmuş ve anlatılmıştır!.. Aslı öyle
olduğu için değil!.. Akıllar kavrayamadığını reddedip de,
geleceğin gerçeklerinden mahrum kalmasınlar, diye.
Nitekim:
«-İnsanlara akılları ölçüsünde konuşunuz!..»
emri de, yapılan konuşmaların niye böylesine
minyatürize boyutlarda gerçekleştiğini izaha yeterlidir.
DÜNYADA EN ÖNEMLİ ÇALIŞMA:
ZİKİR
Zikrin önemi konusunda âyetler ve hadîs-i şerîfler
sıralamak gerekirse, bu başlı başına bir kitap olur. Biz
burada bunu yapmayacağız, zira bu konuyu geniş bir
şekilde «DUA ve ZİKİR» isimli kitabımızda anlattık.
Dua ve namaz zikrin bir çeşididir, kezâ Kur'ân okumak
ya da salâvat dahi.
Zikir dinde yer alan en büyük ibâdet, olarak
nitelendirilmiştir. Niçin?..
Astroloji bölümünde, yaklaşık 15 milyar hücreden
oluşan insan beyninin ancak çok cüz'î bir kısmının
doğum sırasında aldığı ışınlarla faaliyete girdiğini;
bundan sonra da yeni tesirlerle yeni açılımlara
kavuşmasının imkânsız olduğunu dilimiz döndüğünce
anlatmaya çalıştık.
Evet, beyin doğum anından sonra, dışarıdan gelen
ışın etkileri ile yeni hücre gruplarını devreye sokamaz.
Ancak beyindeki devreye girmemiş kapasite ilelebed âtıl
durmak için varedilmiştir demek değildir bu!..
Beyinin ilk anda açılmamış hücre gruplarının bazı
çalışmalar ile devreye girmesi, kapasite genişlemesi,
yeni kabiliyetlerin elde edilmesi mümkündür!..
Esasen din dediğimiz olayın temeli de beynin yeni
bölümlerinin devreye girmesi ve bu bölümlerin çalışması
suretiyle elde edilecek yeni güçler gerçeğine dayanır.
Zikir dediğimiz «Allah»a ait bir mânânın beyindeki
tekrarı olayı nedir?..
«Allah» ismini dilinizle söylediğinizi kabûl edelim.
Dilde söylenen bu kelime bilindiği gibi, öncelikle beyinde
hazırlanacak, sonra da dile uzanan sinirle dil hareket
ettirilerek düşünülen mânânın ses şeklinde dışarıya
ulaşması sağlanacaktır.
«ALLAH» kelimesinin beyinde hatırlanması demek; bu
kelimenin mânâsını oluşturan hücre grupları arasında bir
bioelektiriğin akışı demektir.
Esasen beyindeki tüm fonksiyonlar, beyin hücreleri
arasındaki bir bio - elektrik faaliyetten başka bir şey
değildir!.. Her mânâya göre beyinde değişik hücre
grupları arasında bir bioelektrik akış sözkonusudur. Bu
akış neticesinde devreye giren hücre grubuna göre
ortaya sayısız mânâlar çıkmaktadır.
Beynin tüm fonksiyonları hep bu hücre gruplarının
oluşturduğu sayısız krozmanlar neticesinde
gelişmektedir. 15 milyar nöron ve her bir nöronun 16 bin
nöronla bağlantısı. Ve bunların sayısız işlevi!..
(fetebarekAllâhu ahsenül halikîn!..)
Hormonların bu alandaki fonksiyonları ise
bilebildiğimiz kadarıyla, hücrelerin kimyasal yapısını
etkileyerek, bio-elektriğin akış hızını ve yönünü kanalize
ederek değişik anlamlar taktığımız oluşumları meydana
getirmesi!..
Her an sayısız takım yıldızlardan gelen değişik
frekanslı ışınlar. değişen açılar dolayısıyla beyin
üzerinde meydana gelen sürekli değişik kozmik etki ve
bunun sonucu bio-elektrik akış. mevcût potansiyelin her
an yeni gelenler istikâmetinde sürekli yeni mânâlar
oluşturacak şekilde faaliyeti.
Esasen beyin için uyku diye bir olay sözkonusu değil!..
Beyin, anlattığımız istikâmette sürekli olarak çalışmada
ve sürekli olarak tesir almada.
Ruh'ta oluştuğu iddia edilen tüm haller, aslında ruhta
değil beyinde oluşmada!.. «Ruh» ise beynin tüm
hasılasını her an yüklemekte olduğu hologramik yapılı
«dalga beden».
Evet, konudan uzaklaşmayıp, tekrar «zikrin» olayına
gelelim;
«Zikir» yaptığınız zaman, yâni «Allah»a ait olarak
bilinen bir mânâyı tekrar ettiğiniz zaman. Beyinde, ilgili
hücre grubunda bir bioelektrik akım meydana geliyor ve
bu, bir tür enerji şeklinde dalga bedene yükleniyor!
Aynı zamanda siz bu mânâyı tekrara devam ederseniz.
Yâni, bu kelimeyi tekrara devam ederseniz. Bu defa, bu
kelimenin tekrarından oluşan bioelektrik enerji daha
güçlenerek yeni hücre birimlerini devreye sokuyor ve bir
kapasite genişlemesi sözkonusu oluyor.
Bu tekrara daha uzun bir süre devam ettiğimizde ise,
devreye giren yeni hücre grupları dolayısıyla, beyninizde
yeni mânâlar oluşmaya başlıyor. Tekrarladığınız
kelimelerin işaret ettiği mânâ istikâmetinde yeni anlamlar
beyninizde açığa çıkmaya başlıyor ve siz:
«Ben zikre başladıktan sonra kafam değişmeye
başladı, huylarım değişmeye başladı. bir takım
şeyleri daha iyi anlamaya başladım!»gibisinden şeyler
söylemek durumunda kalıyorsunuz!..
Ayrıca bu tekrarlardan oluşan hem mânâ, hem de
enerji, dalga bedeninize yüklendiği için, fizik beden ötesi
yaşamınız daha farklı bir düzeye erişiyor!..
"DÜNYADA A'MÂ OLAN ÂHİRETTE DE A'MÂDIR!."
(İsra: 72)
Âyeti kerîmesinde işaret edilen gerçek, anladığımız
kadarıyla bu noktayı bize fark ettirmeye çalışmaktadır.
Zira, beyin ne düzeyde açılır ne düzeyde gerçekleri
görmeye geçerse; o açılımı aynen dalga bedene yâni
ruha yükleyeceği için. ve ruh da beynini yitirdikten sonra
asla yeni bir kayıt alamayacağı için. Dünyada açılmayan
beyinlerin meydana getirdiği «ruhlar için ölüm ötesi
yaşamda asla açılma imkânı yoktur!» denmek istenmiştir.
Bir an düşünün... Milyarlar ve milyarlar sürecek ebedî
denen bir yaşam!.. Ve siz bu yaşam için gerekli olan
potansiyeli ancak şu son derece kısıtlı olan dünya
hayatında beyninizi değerlendirebildiğiniz oranda elde
edebileceksiniz!..
Şayet bunun ne demek olduğunu düşünemiyorsanız.
Elbette ki size söyleyecek başkaca bir sözümüz yok!..
Evet, zikrin birinci yönünden bahsederken, beynin
ürettiği bio elektrik enerjinin, bir tür dalga enerji
biçiminde ruha yüklenmesidir, dedik!..
Şimdi gelelim zikrin ikinci tür yararına.
Kur'ân-ı Kerîm bir âyet-i kerîmesinde insanın
varoluşuyla ilgili olarak şöyle der:
«BEN YERYÜZÜNDE BİR HALİFE MEYDANA
GETİRECEĞİM!..» (2-30)
İşte bu «halîfe» sözcüğü, Allah'ın tüm isimlerinin
mânâlarının insan beyninde aşikâre çıkabileceğine.
Beynin, bu kapasiteye sahip olarak meydana getirildiğine
işaret eder!..
Siz hangi ismin mânâsına dönük olarak «zikir»
yaparsanız; yâni, Allah'ın «esmâ-ül hüsnâsı» tâbiriyle
işaret edilen Allah'ın hangi ismini tekrar ederseniz,
beyninizde o mânâ yönünden bir kapasite genişlemesi
söz konusu olur. Bu bahse ilerde tekrar geleceğim için,
burada fazla genişletmiyorum ve işin başka bir teknik
yanına girmek istiyorum.
Varlık tümüyle Allah'ın varlığı ve Allah'ın mânâlarının
aşikâre çıkma mahalli olduğu için. Ve varlıktaki sayısız
«şey»ler hep O'nun çeşitli mânâlarının sanki
yoğunlaşmış hali olduğu için; sayısız takımyıldızlardan
gelen sayısız ışınım, hep, bize O'nun sonu gelmez
isimlerinin mânâlarını ulaştırmaktadır.
Bunu şöyle bir misâl ile açıklayalım;
Bulunduğunuz odada sayısız radyo ve televizyon
dalgası, yayını mevcut. Oysa sizin radyonuz belli sınırda
dalga boyunu alma kapasitesinde, televizyonunuz
sadece «VHF» bandına, sahip!..
Şimdi düşünün bitişik evdeki komşunuz Avrupa’daki
gibi 18-20 kanaldan çeşit çeşit yayın alıyor. Ya da
Amerika'da olduğu gibi 100 kanaldan türlü renkli yayın
alıyor, siz ise tek kanallı siyah-beyaz televizyona
sahipsiniz!.. Hele bir de böyle bir imkânı ömür boyu elde
edemeyecekseniz ve bunu biliyorsanız!?..
Evet, beyninizin alıcı kapasitesini arttırmak sizin
elinizdedir.
Esasen beyin 12 burçtan, sayısız yıldızdan gelen
sayısız ışınımı değerlendirebilecek kapasiteye sahiptir!..
Ancak ne var ki, kişinin bu kapasiteyi genişletmesi
önemlidir. Elinize, size sonsuz yarar sağlayacak bir
sermaye, bir kapasite verilmiş; siz ise bunu oyun
oynayıp boşa harcamakla tüketiyorsunuz!..
«Cennet ehlinin çoğunluğunu BÜHL kimseler teşkil
eder»
buyruluyor.
«Bühl» kelimesi Arapçada «saf» kişiler anlamında
kullanıldığı gibi «ahmak» anlamına da gelebiliyor.
Nitekim Hazreti İsâ aleyhis-selâm’a ait olduğu
söylenen şu sözde bu mânâ çok açık görülmektedir:
«Allah devâsı olmayan tek dert yaratmıştır, o da
«BÜHL»lüktür!..» Yâni, «ahmak»lıktır!..
Evet, cennete girenlerin çoğunluğunu «saf»
vatandaşlar teşkil edecektir!.. amennâ ve saddakna!..
Niye bu böyle?..
Çünkü cennet ehlinin çoğunluğunda ilâhi rahmete nail
olma neticesinde, beyinlerinde dünyanın manyetik çekim
alanına karşı koyacak olan «antiçekim dalgalarını»
üreten devre açılmış ve cennete gidebilecek güce nâil
olmuşlardır. Ancak ne var ki, oralardaki sonsuz ve
sayısız nimetleri değerlendirebilecek üst düzey
kapasiteye ulaşabilmek için yeterli çalışmayı
yapmamışlardır!.. Cennette, dünyadan bildikleri sayısız
zevkler ve bunların daha değişik türleri içinde ebedî bir
yaşam süreceklerdir.
Oysa Allah'a yakınlık kazanmışların (mukarreblerin)
cennetteki yaşamlarını normal beyinlerin tahayyül bile
etmesine imkân yoktur!..
Bunu basit bir misâl ile açıklamaya çalışayım.
Bir insan tüm yaşamı boyunca düşünüyor, taşınıyor,
araştırıyor her şeyini feda ediyor ve sonunda bir anda
ömrünü feda ettiği konu kendisine açılıyor ve o şeyi
keşfediyor!.. Bir yaşamı harcadıktan sonra keşfedilen o
şeyin değerini ve o kişinin sevincini gözlerinizin önüne
getirmeye çalışın!..
Şimdi düşünün ki beyni üst düzeyde çalışma
kapasitesine erişmiş biri. Sayısız yepyeni mânâlara yol
açan ışınları değerlendirebilecek bir düzeye erişmiş;
sürekli yeni yıldızlarla, ya da bir diğer ifade ile bu
yıldızlardaki meleklerle rezonansa girebilen bir beyne
sahip!.. Her an yepyeni şeyler alıp bunları
değerlendiriyor ve sonsuza dek sürekli artan bir biçimde
bu gelişmeyi tadıyor!..
Bilmem anlatabiliyor muyum?..
Evet, beyninizde, Allah'ın sayısız isimlerinin
mânâlarını anlayıp âşikâre çıkartabilecek bir kapasite,
bunları yaşayabilecek bir özellik mevcut.
Ve siz bunları, ne kadar zikrederseniz, o düzeyde
Allah'a yaklaşabilecek yâni O'ndaki mânâları
tanıyabileceksiniz. Ve bunun anahtarı da zikirdir!..
Şimdi siz, ister bu anahtarı kullanın, ister kullanmayın
denize atın; isterseniz de ne güzel oyuncak diyerek
anahtarın dişlerini taşa sürte sürte eğlenip hoşça vakit
geçirin!!!..
Bugün dünya üzerinde hangi kişide normal ya da
olağanüstü diye nitelendirilen ne tür fiil görüyorsanız,
biliniz ki bunların hepsi de beynin değişik
değerlendirilişlerinden başka bir şey değildir.
Kimde âşikâre çıkan hangi özellik varsa, o özellik
aynıyla gerçekte sizde de mevcuttur. Ne var ki onun
beyninde açılmış bulunan o devre, sizin beyninizde
açılmamıştır!..
Beden tümüyle, beyne hizmet edip ona gerekli olan
bioelektrik enerjiyi temin için yaratılmış bir yapıdır. Aynı
zamanda beyindeki sayısız alıcı güçlere bir nümûne
olması itibariyle de bazı basit alıcı organlar bu bedene
yerleştirilmiştir ki; beyni sadece bunların kapasitesiyle
sınırlı saymak insanlığın en büyük gafletidir!..
Makrokozmos evrendir;
Mikrokozmos ise beyin!..
Evren, esas yapısı itibariyle, tümüyle, sayısız
manyetik dalgalardan oluşmuş bir kütledir ve her dalga
boyunun kendine has orjinal bir mânâsı vardır. Beyin ise
orijini itibariyle bu dalga boylarındaki mânâları
değerlendirecek bir alıcı, bir değerlendirici ve sayısız
yeni mânâlar oluşturucu bir cihaz gibidir!.. Ve bu beyin,
elde ettiği tüm hasılayı, ürettiği ruha yâni hologramik
dalga bedene yüklemektedir!..
Kişinin ölüm ötesi kapasitesi, bir diğer ifade ile
mertebesi, derecesi, dünyada iken geliştirebildiği son
beyin kapasitesi kadardır.
Öldükten sonra herkes, kim ve ne derecede olursa
olsun, değerlendiremediklerini fark ederek, bundan
dolayı büyük bir pişmanlık duyacaktır!.. Ne çare ki, iş
işten geçmiştir.
Şimdi de zikrin iki türünden bahsedelim.
Enerji türü zikir!...
İlim türü zikir!.
Enerji türü zikir nedir?..
«Genel zikir» diye de adlandırabileceğimiz bu zikir
türü, ruhtaki kudret sıfatına taalluk eden, ruhun sayısız
işler başarmasını, ulaşım gücünü sağlıyan enerji
toplamaya yönelik zikirlerdir.
«Allah»;
«Lâ ilâhe illallâh»;
«Lâ havle velâ kuvvete illâ billâh» ve bu gibi genel
zikirlerdir.
Ayrıca yapılan iyiliklerden, ya da size kötülük yapıp
dedikodunuzla, gıybetinizle meşgul olan kişilerden akan
pozitif enerji yani sevaplar da bu enerji türündendir.
Öbür taraftan bir ikinci zikir türü daha vardır ki, bunu
da «özel zikir» olarak mütala edebiliriz.
Özel zikirler, kişiye has, Allah'ın isimlerinden ibaret
olan zikirlerdir. İlerde ilgili bahiste anlattığımız üzere,
Allah'ın çeşitli isimleri, değişik kuvvetlerde, ayrı ayrı,
kişiye has formüllerle, beyinlerde açılımlar
oluşturmuştur. Siz genel zikir klasmanında bir zikir
yaptığınız zaman, her ismin mânâsı eşit kuvvetle tesir
alır ve hepsi de aynı oranda gelişme gösterir.
Oysa, meselâ «MÜRÎD» isminin mânâsı diğerlerine
göre daha az nispette aşikâre çıkmış ve bundan dolayı
da iradesi zayıf olan, bildiğini tatbik edemeyen bir beyin
söz konusu olduğundan; siz genel zikirlerle olaya
yaklaşsanız, hepsi aynı nispeti koruyarak
güçleneceğinden, bu ismin mânâsı yönünden kolay kolay
netice alamazsınız!..
Ama buna karşılık, siz direkt olarak «MÜRÎD» zikriyle
olayın üstüne gittiğiniz zaman; kısa sürede görürsünüz
ki, kişi «irade» yönünden, yâni bildiğini tatbik etme
yönünden büyük mesafeler alır.
Bu irade konusunda olduğu gibi, cimrilik konusunda,
yumuşaklık konusunda, ilim konusunda, kısacası hemen
her konuda böyledir. Ancak bunun için de bu zikri veren
kişinin, karşısındakinin beyin yapısını çok iyi bilmesi
gerekir.
Yâni, O kişinin genel beyin programında hangi
burçların ve hangi planetlerin pozisyonu nelerdir?..
Hangi isimlerin mânâları bu şekilde hangi nisbetlerle
açılmıştır?..istidadı hangi konulardadır?.. Gibi soruların
cevaplarını bilip, kişiye özel zikrin verilmesi gerekir!.. [1]
[1]-«DUA ve ZİKİR» isimli yeni çıkan kitabımızda bu
hususta gerekli bütün bilgiler mevcuttur. A. Hulûsi
Zikir deyince, sadece bunlarla da kayıtlanmamak
gerekir ayrıca. Namazda okunan bütün âyetler, duâlar ve
tesbihler hep zikir cümlesindendir.
Namaz ise mümkün olduğunca dış dünyadan
soyutlanarak tam bir konsantrasyon içinde okunan
manâları ruha yükleme yöntemidir.
Namazı bir jimnastik gibi anlamak, tümüyle cahillikten
ve meselenin içyüzünü görememekten kaynaklanan ilkel
bir görüştür!..
Namaz, esasen, tamamıyla öze; özünde mevcut olan
Allah'a yönelme olayıdır!.. Bundan mahrum olanlar ise,
bu çalışma neticesinde kendilerinde ortaya çıkabilecek o
kadar değerli şeylerden kendilerini yoksun
bırakmaktadırlar ki bunun dille anlatılması asla yeterli
olamaz!..
Namazın edâ edilmemesi, kişinin kendisi ile Allah
arasındaki bağın bir çeşit kopartılmasıdır ki, bunun
mânâsını şöyle anlatmaya çalışalım. Kendini et-kemik,
yaşamı da bu dünyadan ibaret, sanan insan, ölümötesini
bilmediği için hiç bir çalışma yapmaz!.. Bu yapmayış
dolayısı ile de, varlığına konulmuş bulunan «Halife»lik
hazinesi sandığının kapağını açmaz ve içindeki eşsiz
defineyi çıkartıp kullanmaz ve nihayet sefalet içinde ölür
gider. NAMAZ konusunu ve sırlarını detaylı bir şekilde
"TEMEL ESASLAR" kitabımızda okuyabilirsiniz.
Düşünün bir insanı, kendisindeki sayısız özellikleri
ortaya çıkartacak olan nesneyi değerlendirmekten
mahrumdur. Oysa ölümötesi yaşamda tüm sermayesi bu
«halife»lik sandığının içine konulmuş bulunan definedir.
Bu kişinin ölümötesindeki pişmanlık halini nasıl anlatmak
mümkün olabilir ki?..
Şurasını kesin olarak bilelim ki; «ibâdet» adı altında
yapılan tüm fiiller tamamıyla kişinin ölüm ötesi yaşantısı
için kendisinin ihtiyaç duyacağı ve oradan da temin
edemeyeceği şeylerle alâkalıdır. Yoksa, yüzmilyonlar
kere yüzmilyonlarca güneşin yer aldığı kâinatın Mutlak
Mutasarrıfına karşı, birimin varlığı tek kelime ile
«HİÇ»tir. Sen iman üzerine olup doğumdan - ölüme
secdede olsan, O'na ne ekleyebilirsin?.. Ya da tüm
yaşamın boyunca tepetakla durup devamlı tükürsen ne
olur?.. Ne olacak, tükürdüğün kendi yüzünü yıkar!..
ABDEST TEMİZLİK İÇİN Mİ?
Abdest nedir, nedendir?..
Bu soruya hemen herkesin vereceği cevap bellidir.
«Temizlik için!..»
Ya...? Öyle mi?..
Eski deyişle «5 paralık aklı» olan biri, abdest almak
temizlik gayesi ile getirilmiş bir hüküm olsa idi. «Elini
toprağa sür de sonra topraklı elinle suratını, kollarını
sıvazla»; der mi idi?..
Gaye temizlik ise...
Siz karşınızdakine, «elini toprağa bula da sonra
suratını sıvazla»; der misiniz?..
Cevabınız elbette ki tek bir kelime değil mi?.. «Hayır!»
Peki öyle ise şimdi gene soralım... Gaye temizlik değil
ise, ne?..
Nefesinizi tutun ve saatinize bakın. Kaç saniye soluk
olmadan durabileceksiniz?.. 1-2 dakikaya kadar
uzanabiliyorsunuz değil mi?.. Peki denizin içine girip de
nefesinizi tutarak kaç saniye durabiliyorsunuz suyun
altında. 15-25 saniye civarında!.. Peki bu aradaki fark
neden?.. Çünkü, suyun dışında iken bedeninizin tüm
yüzey hücreleri lokal oksijen alımı içinde de ondan.
Oysa, suyun içinde iken bu yol kapanıyor ve sadece
ciğerinizdeki oksijen ile başbaşa kalıyorsunuz.
İşte bu oksijen alımı meselesinde olduğu üzere,
kolunuzu ya da yüzünüzü su ile sıvazladığınız zaman,
sıvazlanan hücrelerden vücuda belli bir ölçüde elektrik
takviyesi mevcuttur. Yâni beyin, çalışması için gerekli
elektriği kısa ve kolay yoldan bu şekilde temin etmiş
olur. Bunun için de şarıl şarıl akan suya hiç ihtiyaç
yoktur!.. Zira önemli olan o organlardaki hücrelerin suyla
temas etmesidir. Fazlası zaten akar gider!..
Yıkanmak ise gaye, kirden paklanmak ise fazla suya
da ihtiyaç vardır. Ama abdest için yüzey hücrelerin
ıslanması yeterli miktardır.
Evet, suyla abdest böyle ya teyemmüm?.. Yani elini
toprağa sürüp sonra yüzüne ve sonra gene toprağa
sürüp önce sağ ve sonra da sol koluna avucunu sürme!..
Üstelik elinin iç yarısını kolunun bir yanına sürerken,
öbür yarısıyla kolunun dış yarısını sıvazlama. Yâni aynı
yerin üstünden geçmeme!.
Bu defa ben söylemeden siz cevabı
açıklayıvereceksiniz:
«Topraktan elektrik alma!.. Sudaki elektriği
bulamadığın anda topraktaki elektrik ile beyne
yardımcı olma. Bünyedeki statik elektriği topraklama
vs. vs.»
Evet, görülüyor ki, abdest olayında gaye temizlik
değil, beynin elektrik ihtiyacının karşılanması söz
konusu. Zaten, zaman zaman Resûl-i Ekrem'in bir
bardak miktarı su ile bile abdest aldığından söz edilir ki,
bu dahi olayın esasının temizlik gayesine matuf
olmadığını işaret etmeye yeter.
Ben sık sık yıkanıyorum, abdest almaya ihtiyacım yok,
ya da böylece elektrik alıyorum bu bana yeter;
diyebileceklere...
Arabaya benzini doldurdunuz ve olduğunuz yerde
çalıştırıyorsunuz!. Böylece nereye varırsınız ki?..
Elektriği yani enerjiyi beyne verdiniz; peki bu enerjiyi ne
yönde ve nasıl kullanıyorsunuz?.. Beyni, ruha ve
ölümötesine dönük bir şekilde enerji üretmesi için
elektrikle takviye etmek de mümkün. Aldığınız bu
elektriği tamamiyle geçici dünya zevkleri için tüketip,
öbür yanda bu enerjiye en çok ihtiyaç duyacağınız yerde
şaşa kalmak ve pişmanlık içinde azab çekmek de
mümkün!..
Elde ettiğiniz enerjiyi nasıl ve ne yöne dönük olarak
kullanıyorsunuz?..
ORUÇTAKİ SIR NE?
İslâm'ın bir zarurî farzı da oruç ile alâkalı.
Oruç nedir?.. Açın halinden anlamak!..
Oruç nedir?.. Nefsi terbiye!..
Oruç nedir?.. Mideyi dinlendirme!..
Bunların hepsi de doğru. Ama bu kadar mı?.. Sadece
bunlar mı gerekçe?..
Beyin, kendi ihtiyacı olan ve bedenin diğer
organlarının ihtiyacı olan tüm enerjiyi bildiğimiz gibi katı
- sıvı çeşitli yiyeceklerden elde eder.
Bedendeki tüm hücrelerin hayatiyeti ise beynin yaydığı
bioelektrik ile kâimdir. Yâni beyin bir yandan, ruha
dönük, dışa dönük çeşitli dalgaları sürekli yayarken;
diğer yandan da kendi yaşamına yardımcı, destek olan
çeşitli organların ihtiyacı olan enerjiyi onlara
göndermekle yükümlüdür.
Üstüne üstlük bir de bütün bunların ihtiyacı olan
enerjiyi temin için, dışarıdan giren katı - sıvı
hammaddeyi yâni yiyecek ve içecekleri kendisine ve
organlara dönük bir enerji biçimine çevirmek için enerji
tüketir.
Oysa beyin bunlara dönük bir biçimde o enerjiyi
harcamayı, ruha yükleme ya da dünya üzerine çeşitli
dalga boylarında yayın yapma şeklinde de
değerlendirebilme imkânına sahiptir.
İşte bunun için, hiç değilse senede bir aylık oruç
süresi getirilmiştir. Oruçlu iken elinden geldiğince daha
fazla ibâdet yâni zikir yaparsın!.. Böylece, bu
çalışmaların daha güçlü olarak ruha yüklenir. Böylece
beynin daha yüksek enerji kapasitesiyle üretim yapar!.
İSRAF
YENEN Mİ YİYEN Mİ
YÖNÜNDEN
«Çok yemek israftır»
Buyruğuna gelince. Buradaki israf sanıldığı gibi
fazladan yenen nesne yönünden olmayıp; yiyen
yönündendir!..
Çünkü beynin belli bir enerji ihtiyacı vardır, diğer
organların belirli bir enerji ihtiyacı vardır. Fazlası hiç bir
işe yaramaz!.. Üstelik bu fazlalığın tüketilmesi için de
gene beyin enerjisi boşa harcanacaktır. Ayrıca bunların
bedende birikimi, beyin enerjisini israf yönünden ekstra
bir «delik» meydana getirecektir.
Fazla kilolu kişinin kendi beynine verdiği zararı
kolay kolay başkası veremez!..
Oruçlu iken yapılan zikrin, normal şartlarda yapılana
göre getirdiği enerji o kadar fazladır ki, bu yüzden oruç
Hz.Rasûlullah aleyhi's-selâm tarafından çok çok
övülmüş ve genellikle de kendisi tarafından sık sık
tutulmuştur.
Kiloların fazlasının beyne verdiği zarar deyince hemen
burada akla içki ve sigara da geliyor.
SİGARA VE İÇKİNİN
BEYNE ZARARI
İçki ve sigara hakkında da bir kaç hususu açıklamaya
çalışalım:İnsanın ölüm ötesi ebedî hayattaki mertebesi,
derecesi, şu andaki, dünyadaki beyin kapasitesine
bağlıdır dedik. Ne kadar yüksek kapasitede, beyin
hücrelerini çalıştırır, ne kadar bu yolla «ruhuna» yâni
«dalga bedenine» enerji ve ilim depo ederse, ölüm ötesi
yaşamda sermayesi o kadardır, dedik.
Peki... İçki ve sigara beyinde ne tesir oluşturuyor?..
Beyin hücrelerini uyuşturuyor!..
Beyin hücreleri arasındaki bağlantıları (snapsları)
tıkıyor!.. Bunlar arasındaki bioelektrik akışını
engelliyor!..
Neticede siz, kendi elinizle, hapsolduğunuz hücreden
çıkmak için verilmiş olan anahtarın dişlerini günden güne
mahvederek, kendi kendinize en büyük kötülüğü yapmış
oluyorsunuz.
Tam bir noktaya geliyorsunuz, işin püf noktasını
kavramak ve ona göre kendinize yön vermek
durumundasınız. Pat diyor kafanız duruyor!.. Ne
yapsanız boş!.. Çünkü o olayı çözümlemek için
beyninizin ilgili hücrelerini devreye sokacak snapslar
içtiğiniz sigaranın içindeki bir takım maddeler yüzünden
tıkanmış!..
Ya da o hücreler aldığınız alkol dolayısıyla iş göremez
hale gelmiş!.. Üstelik beyin hücreleri yenilenmez de!..
Çok kısa süreli zevkler için, milyarlarca sene sürecek
yaşantınızın sermayesi olan beyninizi harcayıp durmak!..
Eline geçen bir torba altını, çıkardığı ses hoşuna
gittiği için denize atan kişi gibi yaşamak!..
Şayet akıllılık bu ise buyurun devam edin!.. Ama
unutmayın ki, bunun zararını gelecekte asla telâfi
edemiyeceğiniz bir biçimde çekeceksiniz!..
HAC OLAYINDAKİ
İKİ BÜYÜK SIR
HAC olayının altında yatan sır gerçekten hafsalaların
kolay kolay alabileceği bir şey değildir. Hac'cın bir kişi
için ne kadar önemli ve değerli bir ibâdet, bir eylem
olduğuna geçmeden önce bu konuda Rasûlullah
sallallâhu aleyhi ve sellem'in üç ana noktaya işaret eden
buyruklarından sözedelim:
1) Resûlulah sallallâhu aleyhi ve sellem şöyle
buyurdu, diyor Hazreti Ali kerremallâhu vecheh:
"Beytullah"a ulaştıracak azık ve binek hayvanına
mâlik olup da, haccetmeyen kişinin yahudi veya
hıristiyan olarak ölmesinin kendisince ne önemi
vardır. İşte Allah kitabında şöyle diyor:
İnsanlar üzerinde Allâh’ın hakkı yoluna gücü
yetene beytullahı haccetmektir. (Ali İmran: 97-2)
2)İbn Ömer radıyallâhu anh'dan rivayet edilmiştir:
Bir adam Rasûlullah'a gelerek sordu:
Haccı farz kılan nedir Yâ Rasûlullah?..
Resûlü Ekrem sallallâhu aleyhi ve sellem cevap
verdi:
Azık ve binektir!.. (Tırmızî)
(Yâni hacc yolculuğunu yapacağın bineğin ve
yolculukta yiyeceği kadar azığın).
3) «Umre, kendisi ile öbür umre arasındaki zaman
içinde işlenen günâhlara kefarettir. Haccı mebrurun
cennetten başka karşılığı yoktur!» (Müslim)
4) Ebû Hüreyre radıyallâhu anhten;
Rasûlullâh sallallâhu aleyhi ve sellem şöyle
buyurdu:
- Her kim şu beyte gelir, kadına yaklaşmaz, fısk
işlemezse, o kimse anasından doğduğu gibi döner!..
(Müslim)
5) Abdurrahman bin Yâ’mar ed Dîlî radıyAllâhu anh
şöyle demiştir:
Rasûlullâh salla'llâhu aleyhi ve sellem Arafat'ta vakfe
halinde iken, ben O'nun yanında hazır bulundum. O
esnada Necid Halkından bir kaç kişi O'nun yanına
gelerek:
-Yâ Rasûlullah, hacc nasıldır? (Haccın hali nedir)
Rasûlullah buyurdu:
-HACC ARAFATTIR!.. Kim cem gecesi sabah
namazından önce gelirse Haccı tamamlar. Minâ
günleri üçtür. Artık kim iki günde acele ederse onun
üzerinde bir günâh yoktur. Kim de gecikir ise ona da
günâh yoktur. Sonra bunun arkasından bir adam
yolladı ve bu hükümleri yüksek sesle halka duyurdu.
(İbni Mâce, Tırmîzi, Ebû Davud, Nesâi)
6) Abbas bin mirdâs es- selemî radıyAllâhu anh şöyle
buyurmuştur:
Rasûlullah salla'llâhu aleyhi ve sellem, ümmeti için
Arefe günü akşamı (Arafat'da) mağfiret duâsında
bulundu. O'na şöyle cevap verildi:
-Zâlim müstesna onları bağışlarım!.. Çünki ben
mazlûmun hakkını zâlimden şüphesiz alırım!..
Hz.Rasûlllah aleyhi's-selâm:
-Ey Rabbim, eğer dilersen mazlûma (hakkını)
Cennet'ten verir ve zâlimi bağışlarsın?..
diye duâ etti. Fakat o akşam bu duâsı kabûl
olunmadı. Sonra Rasûlü Ekrem (ertesi sabah)
Müzdelife'de sabahlayınca anılan duâyı tekrarladı ve
duâsı kabûl olundu.
Abbas bin Mirdâs:
Sonra Rasûlullah güldü. Bunun üzerine Ebû Bekir
ve Ömer:
Babam anam sana fedâ olsun!.. Bu saatte
gülmezdin!.. Seni güldüren şey nedir?.. Allah seni
sevindirsin.
Rasûlü Ekrem:
-Allah düşmanı İblîs, Allah azze ve cellenin benim
duamı kabûl edip ümmetimi bağışladığı bilince
toprağı alıp başına dökmeye ve mahvoldum, helâk
oldum diye bağırmaya başladı. Gördüğüm onun bu
sabırsızlığı ve üzüntüsü beni güldürdü.
Buyurdu.
(İbni Mâce)
Evet Hac konusundaki bâzı Hadîs-i şerîfler de bunlar.
Şimdi olayın bilimsel izah yönüne geçelim.
«HAC ARAFATTIR» işareti meselesinin ana kilit
noktasıdır.
Zirâ, Beytullah yani Kâbe-i Muazzama yılın her
vaktinde ziyaret edilebilir ki buna «umre» denilir.
Bundan elde edilen ecir, sevap çok büyüktür ancak
«Hacc» gibi olmaz. Niçin?..
«HAC»da ne gibi bir sır yatmaktadır ki, Rasûlullah'ı
«Gidecek binek ve azığı olup da, gitmeyen yahudi
veya hırıstiyan gibi ölür» mânâsına gelen son derece
ağır uyarıyı yapmak mecburiyetinde bırakmıştır.
Ev bark, araba al, çocuğunu, torunuzu büyüt, kızını
gelin et, yaşlan, dünyadan elini eteğini çek de ondan
sonra hacıya gidersin; şeklindeki halkın son derece
cahilâne şartlanmasını yıkıp; çok büyük bir gerçeği
vurgulamaya çalışıyor!..
Hacca gidecek bir bineği ve azığı temin ettiğin anda
senin üzerine HAC farz olmuştur; bu yeterli imkândır;
buna rağmen gitmezsen ve gitmeden ölürsen, yahûdî ya
da hırıstiyan gibi ölmüş olursun anlamına gelen son
derece ağır ve önemli bir uyarıda bulunuyor.
KÂ'BE VE ARAFAT
SIRLARI
Bizim müşahedemize, Cenâb-ı Hakk'ın bizde izhar
etmiş olduğu ilme göre...
İnsan bedenini saran sinir sisteminde akmakta olan
bioelektrik gibi, dünyanın yüzeyi altında da akan negatif
ve pozitif radyasyon akımları, kanalları mevcuttur.
Şayet sizin kurmuş olduğunuz ev yada işyeri veya
çiftlik negatif radyasyon akım kanallarından birisi üzerine
isabet ederse, o evde başınız hastalık ve sıkıntıdan
kurtulmaz.işyerinizde daima işler ters gider. Çiftliğinizde
kaza-belâ eksik olmaz, hayvanlarınız barınmaz vesaire.
Aynı şekilde şayet eviniz, işyeriniz ya da çiftliğiniz
pozitif radyasyon akım kanallarından biri üzerine isabet
ederse. Bu defa da eviniz son derece huzurlu olur.
Dışardan çoğu zaman evinize kaçarsınız. İşyeriniz son
derece verimli, bereketli olur. Çiftliğiniz, hayvanlarınız
kezâ öyle.
İşte bu anlattığımız akım kanallarına batıda özellikle
İngiltere'de de «ley» hatları deniliyor. Negatif olanlarına
da «kara akım hatları» tâbiri kullanılıyor.
İşte dünyanın bedeni içindeki pozitif enerji hatlarının
kesişip sanki bir enerji santralı gibi yayın yaptığı en
önemli merkez Mekke'de bulunan Kâbe-i Muâzzama'nın
altı ve bunun uzantısı içinde Arafat Dağı'nın altıdır!..
Keşif sahiplerinin keşif yoluyla gördüğü bu gerçeğe
Seyyid Abdülaziz Ed Debbağ da «Elibrîz» isimli
eserinde değinmiş ve Kâbe'den göğe yükselmekte olan
bir «nur» sütunundan adı geçen eserinde bahsetmiştir!..
Bu noktadaki çok güçlü pozitif enerji dolayısıyla
Harem-i Şerîf'teki tüm insanların beyinleri öylesine
etkilenip öylesine güçlü bir faaliyet içine girmektedirler ki
bunu anlatabilmemiz mümkün değildir.
Nitekim bu gerçek dolayısıyla Kâbe çevresinde kılınan
namaz için Rasûlullâh salla'llâhu aleyhi ve sellem şöyle
buyurmuştur:
-Kâbe'de kılınan iki rek'ât namaz dünyanın başka
mescîdlerinde kılınan namazdan 100 bin defa daha
sevablıdır!..
Zira burada yapılan her faaliyet yerden alınan bu
pozitif enerji dolayısıyla beynin kat bekat güçlü yayın
yapmasına, hem de bunun ruha o derece güçlü olarak
yüklenmesine hem de dünyaya dönük bir biçimde
yayınlanmasına yolaçmaktadır.
Gene bir başka hadîs-i şerîfte Resûlullâh salla'llâhu
aleyhi ve sellem:
-"Başka yerlerde sadece fiillerinizden mes'ûlsünüz,
Kâbe'de ise düşüncelerinizden de mes'ûl olursunuz."
Buyurmuştur. Bunun da gene sebebi beynin aldığı
güçlü enerji dolayısıyla düşünceleri dahi fiil düzeyindeki
bir güçle ruha yüklemesindedir.
"ZEMZEM"İN SIRRI
Bu arada hemen ZEMZEM SUYU'ndaki sırra işaret
edelim.
Zemzem suyu Kâbe'nin altında bulunan, bir tür
jeneratör gibi yayın yapan bu pozitif radyasyon
kaynağından geçerek kuyuda toplanmaktadır.
Hemen hatırlayın yakın tarihteki «Çernobil nükleer
santralındaki» kazâ dolayısı ile yayılan menfi
radyasyonu ve bunun suları nasıl zehirlediğini. Siz bu
sulardaki zehirlenmeyi asla fark edemezsiniz, ama bu
sular sizi öyle bir zehirler ki hiç de anlayamazsınız!.. Ve
sular yıllar yılı da radyasyonunu kaybetmez!.. Olayın
önemini bilen batıdaki paniğin sebebi de budur.
İşte bunun tam zıddı bir biçimde, ZEMZEM suyu da
Kâbe'nin altındaki pozitif radyasyon kaynağının içinden
geçmekte ve bu suyu içenlerde sayısız faydalar
oluşturmaktadır. Bunu oraya gidip de o sudan içenler,
abdest alanlar fark ederler.
Gene Kâbe-i şerîf altındaki bu radyasyonun beyinlere
yüklediği güç dolayısı ile, tavaf sırasında kabiliyetli
beyin sahiplerinde çeşitli olağanüstü yaşamlar
gerçekleşmektedir.
Peki Kâbe böylesine muazzam enerji merkezi, ya da
bir diğer ifade ile «nûr menbâı»dır da; Hacc niçin
Arafat'ta olmaktadır?.. Hac niçin Arafat'tır?.. Arafat'taki
olay nedir?..
Kâbe-i Muazzama'nın altında bulunan son derece
güçlü müsbet radyasyon kanalının bir uzantısı da Arafat
tepesinin altında ikinci bir düğüm meydana
getirmektedir, demiştik az evvel.
İşte Arafat tepesi ve civarında toplanan yüzbinlere,
milyonlarca insan, yerden aldıkları son derece güçlü
radyasyon ile beyinlerinden tek bir mânâda yayın
yapmaktadırlar. «Vakfe» denen olay, insanların bu tek
manâ üzere toplu «yönlendirilmiş dalga» yayınına
yönelişleridir.
«ALLAHIM BİZİ AFFET!..»
Yüz binlerle, milyonlarca insan beyni; sanki laser ışını
gibi, tek bir dalga boyundan yayın yapmakta ve bu dalga
boyundan oluşan dev bir manyetik bulut tüm Arafat
Bölgesini kaplamaktadır!..
Şimdi hemen hatırlamaya çalışın.
Üzerine herhangi bir film çekilmiş video bandını,
çalışırken video cihazının üzerinde unutursanız ne
olur?.. Video cihazının yaydığı manyetik alan bandın
üzerindeki kaydı siler!.. İsterseniz siz buna görünmeyen
eller bandı siler de diyebilirsiniz!..
Evet. İşte misâl yollu anlatmaya çalıştığım gibi.
Siz orada «ALLAHIM GEÇMİŞ GÜNAHLARIMDAN
DOLAYI BENİ AFFET» dediğiniz anda hem bu tür bir
dalga oluşturmuşsunuzdur. Hem de beyninizi bu
mânâdaki dalgalara açmışsınızdır!.. Ve açılan bu
kanaldan, o güçlü manyetik alan bir anda beyninizi
etkiler ve o ana kadar ruhunuza negatif yükle beyniniz
tarafından kaydedilmiş tüm yazımlar siliniverir!..
Ve siz anadan doğmuşcasına günâhsız olarak. O ana
kadar ruhunuza yüklenmiş olan tüm negatif yüklerde
arınmış olarak Arafat'dan dönersiniz.
Rasûlullah salla'llâhu aleyhi ve sellem buyuruyor ki;
-Arafat'tan dönüp de, acaba benim günâhlarım
afvoldu mu, diyen kişi en büyük günâhkârdır!..
Çünkü olay böylesine kesin bir olaydır!..
Allâh, günâhlarından arındırmayı murad ettiği kuluna
nasibeder oraya gitmeyi; ve orada da böyle bir sistem
içinde arınmayı bahşeder!..
HACCIN İKİNCİ YÖNÜ
Evet, Hac olayında birinci önemli husus tüm geçmiş
günâhlarından arınma. peki bu kadar mı HAC'da olup
bitenler?..
«HACCI MEBRURUN KARŞILIĞI ANCAK
CENNETTİR»
Günâhlarınız afvoldu!.. Tüm negatif yükünüz
sıfırlandı!..
Ama yeniden kazanmanız çok kolay!.. Hem de
eskisinden bile daha fazlasını!..
Ve yaptığınız bazı fiiller üzere dünyanızı değişmek
suretiyle, ebedî olarak cehennemde kalanlardan bile
olabilmeniz, «hacıya gitmenize» rağmen mümkün.
Ama birinci yön olan «afvolma işlemi» ile birlikte bir
de «İkinci yönü» gerçekleştirebilmiş iseniz. «HACCI
MEBRÛR»a ulaşmış iseniz. Yani orada yapmış
olduğunuz çalışmalar ile; beyninizde, orada elde edilen
yüksek değerdeki enerji potansiyeli ile, bazı yeni
bölümler devreye girmiş ise. Bu takdirde, sizde öyle bir
idrak açılması oluşur ki. Siz artık yaşam doğrultunuzu,
rotanızı tamamıyla bildirilmiş bulunan ölüm ötesi
değerler ve gerçekler istikâmetine düzeltirsiniz!..
Böylece artık sizde, dünyevî değerlere tamah etmek
yüzünden, ölüm ötesi yaşam değerlerini terk etmek hali
oluşmaz!.. Tamamıyla «uhrevî» yani ölü mötesi
gerçeklerin gerektirdiği bir biçimde hayat sürmeye
başlarsınız. Hırs, tamah, hased, kin, dedikodu, aldatma,
dünyevî menfaatler için insanları istismar etme gibi
sayısız negatif yük getirici, sizi günâha sokucu hallerden
kaçınırsınız.
Ve...
«HaccI MEBRÛR» karşılığı olarak cennet ile
mükâfatlanırsınız!.. Bu arada çokça sorulan bir sualin
sevabını da verelim.
Hacca gidip geldikten sonra bir çok insanın çok olumlu
çalışmalar içinde olmasına karşılık, önemsenmeyecek bir
çoğunlukta da mâalesef yanlış davranışlar; hatta
gitmeden öncekinden çok daha beter fiiller
görülebiliyor!.. Bunun sebebi nedir?..
Az önce de değindiğimiz gibi, Kâbe'nin altında
bulunan yüksek güçteki pozitif radyasyon, beyinlerde çok
yüksek ölçüde bir çalışma temposu meydana
getirmektedir.
Kişi, hac sırasında tüm negatif yüklerinden tümüyle
arınmasına karşılık, beynin genel açılım düzeyi
istikâmetinde ise neredeyse bire yüzbin oranında güç
yüklenimi alır. Bu alınan güç ise beyni genel açılımı
istikâmetinde çok daha güçlü bir çalışma ortamına iter.
İşte, işin püf noktası buraya dayanmaktadır. Kişinin
beyni şayed tamamiyle dünyevî değerler, bedenî istekler
yönünde güçlü bir açılımla programlanmışsa, orada almış
olduğu güçlü tesirler de bu istekleri büsbütün arttıracak
ve neticede bu kişi hacdan geldikten sonra yapısının
doğrultusunda çok daha cüretkârane davranışlarda
bulunacaktır.
Bunun aksi ise «haccı mebrûr»u oluşturacaktır.
Demek ki hac'da belli şartlara riayet eden her kişi
bütün günâhlarından arınmış, sıfırlanmış olarak dönüyor.
Bazı kişiler de ayrıca «haccı MEBRÛR»a yani ana
gayesine ulaşmış olarak geri dönüyor. Ki bu gaye de, az
yukarıda açıkladığımız bir biçimde; beyni ölüm ötesi
yaşamın gerçeklerini idrak edecek şekilde yüksek enerji
potansiyeli ile açılıma kavuşturmak. Böylece Allâh
haccını kabul etmiş oluyor.
Unutmayalım ki Cenâb-ı Hak her şeyi bir sebebe
bağlamıştır. Her şey bir sistem içinde, kendine has
sistem, kanun, nizâm içinde oluşmaktadır.
Esasen varlık çarkı öylesine bir sisteme bağlanmıştır
ki, bu yüzden akıllar bir noktada büyük şaşkınlığa
düşmede ve kâinat mükemmel bir cihaz gibi
çalışmaktadır, idare edeni yoktur, gibi yanlış fikirlere
saplanmaktadır. İnsan bedeninden kozmosa kadar her
şey kendi sistemi içindedir.
İşte din dahi tamamıyla bu fizik, tabiât ya da ilâhî
kanunlar diye bildiğimiz kanunlara dayanan bir sistemdir.
Ne yaparsan mutlaka karşılığını alacaksın!..
Dilediğini yap neticesine katlanacaksın.
«CEZA» kelimesi Arapça’da, Türkçe’de anladığımız
mânâya gelmez. Kur'ân-ı Kerîm’de «karşılık» veya
"yaptığının neticesiyle karşılaşma" anlamına gelen bu
kelime «iyiliğin cezası iyiliktir» tarzında da
kullanılmaktadır.
Yani, "yapılan fiilin sonucu ile karşılaşma" anlamına
gelir "CEZA"!.
Din, tamamıyla bilimsel gerçekler ve yaşamın esası
üzerine bina edilmiş, yapılması insanın geleceği
yönünden gerekli fiiller bütünüdür.
Asla havadan gelmiş rastgele hükümler bütünü
değildir!.. Bu sebeple de hangi çalışmayı ihmal
ederseniz, bu ihmalinizin karşılığını mutlaka ve kesinlikle
ödersiniz.
İş böyle olunca...
Ölüm ötesi yaşamda, dünyaya bağlı kalmanıza yol
açacak ruhunuza yüklenmiş günâhlar yani negatif yükler
ile yaşayıp, bunlardan arınmamak ve de ebedî hayatınızı
azâplı bir zindanda geçirmek akıl kârı mıdır?..
Ne zaman bu bedeni terk edeceğiniz belli değil iken.
ve de «HAC» görevini yerine getirip, geçmiş tüm negatif
yüklerinizden yani günâhlarınızdan kurtulmak imkânı
mevcutken.
Allâh insana böylesine büyük bir kolaylık yolu açmış
iken...
Rasûlullah aleyhi's-selâm size «böyle bir imkâna
sahip olduğun halde değerlendirmezsen, ister yahudi
gibi ister hıristiyan gibi ölürsün» diyerek uyandırıp,
gerçeğin gereğini tatbik ettirmek isterken.
Kişi gene de kendi bildiğinde ısrar edip, bu imkândan
istifade etmek istemezse ne denir?..
Dilediğin gibi yaşa, neticesi gelir başa!..
Unutmayalım ki sahip olduğumuz her şeyi bırakıp, tek
başımıza gideceğimiz bir ebedî yaşam sözkonusu!..
Orada değerli olan tek şeyde, oranın şartlarına göre şu
dünya hayatında hazırlanmak!..
Bizim bir takım gerçekleri idrak ettikten sonra, onların
gereğini yapmamanın bize vereceği zararı, hiç kimse
veremez!.
Rasûlullâh aleyhi's-selâm, ölümötesi yaşamda bizim
zarar görmememiz için ne kadar alınması gerekli tedbir
varsa hepsini anlatmıştır. Ama biz anlamaya
çalışmazsak, bu ikâzlara kulak vermezsek zararını kim
çeker?.. DİNDE ZORLAMA YOKTUR.
Kişilere gerçekler anlatılır, idrâk ettirilmeye gayret
edilir. Artık ondan sonrası kişiye kalmıştır. Diler kabul
eder tatbik eder. Dilerse etmez!.. Ama neticede,
herhalûkârda yaptıklarının neticesine kendisi katlanır!..
BORÇLARINIZI NEYLE ÖDEDİĞİNİZİN
BİLİNCİNDE MİSİNİZ?
KUL HAKKI VE GIYBET
OLAYINA GELİNCE
İslâm toplumu arasında bir «kul hakkı» sözüdür sürer
gider. «Hakkımı aldın», «hakkım kaldı». gibisinden
sözleri çeşitli vesilelerle söyler dururuz. Nedir bu kul
hakkı?..
«Gıybet» kelimesiyle işaret edilen bir mânâ gene
sürekli konuşulur. «Gıybet etme» denir. ama gene de bir
türlü kolay kolay vazgeçemeyiz «DEDİKODU»dan.
Evet, Arapça'daki «GIYBET» kelimesini Türkçe'ye
çevirmek gerekirse, aşağı yukarı bunun Türkçe'deki en
yakın karşılığı «DEDİKODU»dur!.. Nedir dedikodunun
sınırları?.. Niye suçtur?.. Niye Rasûlullah aleyhi's-selâm
bu mevzûda bu kadar şiddetli konuşmuş da şöyle
buyurmuştur:
- GIYBET ZİNADAN OTUZ ALTI DEFA DAHA
ŞİDDETLİDİR.
Câbir ve Ebû Said radıyallahu anh naklediyor
«Rasûlullâh salla'llâhu aleyhi ve sellem şöyle
buyurdu:
- Gıybetten sakınınız!.. Zirâ gıybet zinâdan daha
şiddetlidir!.. Çünki zinâ eden kimse tevbe eder, Allah
da afveder. Fakat gıybet eden, gıybeti yapılan
afvedinceye kadar, afvedilmez!.. (Gazalî-İhya)
Ve Kur'ân-ı Kerîm'de niçin son derece tiksindirici bir
misâl kullanılmıştır dedikodu için. Şöyle ki:
«EY İMAN EDENLER, ZANNIN BİR ÇOĞUNDAN
KAÇININ!. ÇÜNKİ, BAZI ZANLAR SUÇTUR!...
BİRBİRİNİZİN KUSURUNU ARAŞTIRMAYIN!..
KİMİNİZ DE KİMİNİZİN DEDİKODUSUNU
YAPMASIN.
SİZDEN HERHANGİ BİRİNİZ ÖLÜ KARDEŞİNİN ETİNİ
YEMEKTEN HOŞLANIR MI? İŞTE BUNDAN
TİKSİNDİNİZ!..» (Hucurât-12)
Hazreti Aişe radıyallahu anha anlatıyor:
«Resûlullâh salla'llâhu aleyhi ve sellem'e:
-Safiyye'nin şu kusurları, boyunun kısa olması
sana yeter!..
dedim. Rasûlü Ekrem:
-Öyle bir söz konuştun ki, denize atılsa, denizi
bulandırır ve kokuturdu!.. buyurdu.
Resûlü Ekrem'e gene bir insandan bahsetmiştim.
Bana şöyle dedi:
-Bana dünyalıktan bir çok şey verilse de, kimseyi
kötülükle anmayı sevmem!.. (Ebû Davud, Tırmızî) Ebû
Hureyre radıyallahu anh naklediyor: Rasûlullah
salla'llâhu aleyhi ve sellem'e sordular:
-Gıybet nedir biliyor musunuz?..
Ashab cevapladı:
-Kardeşini hoşuna gitmeyen şeyle anmandır!..
Birisi sordu:
-Dediğim şeyler kardeşimde varsa, ne
buyurursun?..
Rasûlullâh:
-Söylediğin şayet onda varsa, onu gıybet etmiş
bulunursun!.. Ve eğer onda yoksa ona iftira etmiş
olursun!.. (Müslim)
Amribn-ül As radıyallahu anh'dan nakledilmiştir:
Resûlullâh salla'llâhu aleyhi ve sellem ölü bir katırın
yanından geçerken ashabından bazılarına şöyle
buyurmuştur:
-Kişinin karnını doyuruncaya kadar şu (leşden)
yemesi, elbette müslüman bir kişinin etini
yemesinden (dedikodusunuyapmasından) daha
hayırlıdır.» (ibni Hibbân)
Evet, Kur'ân ifadesi ile, deyişi ile, kişinin
dedikodusunu yapmak, ölü kardeşinin etini yemek kadar
«tiksindirici» bir fiildir!..
Niçin?..
Başta da çeşitli vesileler ile anlattığımız üzere siz bir
takım çalışmalar yapıyorsunuz, zikir yapıyorsunuz, oruç
tutuyorsunuz zekât sadaka veriyorsunuz, hatta yoldan bir
taşı, bir çöpü kaldırıyorsunuz ve bu yaptığınız yararlı
fiiler ile sevap yani, size ölüm ötesi yaşamda gerekli
olan enerjiyi topluyorsunuz.
Sonra?..
Falanca kişi dile geliyor ve başlıyorsunuz, duyduğu
takdirde hoşnut kalmayacağı bir biçimde onun hakkında
konuşmaya. dedikodusuna. İşte o anda olan oluyor!..
O kişiden söz etmeye başladığınız anda, beyniniz ile o
kişinin beyni arasında sizin bilinciniz dışında bir devre,
bir bağlantı kuruluyor ve onun hakkında ne kadar
hoşlanmayacağı bir biçimde konuşmuş iseniz;
konuşmanızdan dolayı onun hoşnutsuzluğunu giderecek
düzeyde sizin pozitif enerjiniz yani sevaplarınız onun
beynine anında transfer oluveriyor!..
Nice emeklerle, nice gayretlerle ne kadar zamanınızı
harcayarak elde ettiğiniz o pozitif enerjiniz, o
sevaplarınız, bir anda dedikodusunu yaptığınız kişiye
bağışlanıp gidiveriyor!..
Oysa siz, o pozitif enerjinizle milyonlarla yıl neler elde
edebilecektiniz!..
Ya da bundan daha kötüsü!..
Verecek birikmiş pozitif enerjiniz yok. işte bu defa
aynı kanalda tersine bir akış başlıyor ve. Onun
eşdeğerdeki negatifleri bir anda sizin beyninize boşalıp,
oradan da dalga bedeninize anında yüklemesi
yapılıveriyor!..
Dilinizi tutamayıp, bir anlık geçici zevk için beyninizi
fuzûliyâta harcamanızın; dünyanın en kıymetli cevheri
beyninizi yerinde kullanmayıp boş şeylere harcamanızın
«neticesinde» oluşan bir olay!.. Kendi kendinize
verdiğiniz bir ceza!..
Nice insanlar vardır. Hayır hasenat yaparlar. Namaz
kılarlar, oruç tutarlar. Zekât verirler. Ve âhirete «dolgun»
gittiklerini sanırlar!.. Oysa tamtakır, tamamıyla müflis
yani iflas etmiş bir şekilde oraya varmaktadırlar, bundan
hiç haberleri yoktur.
«KİŞİYE GÜNAH OLARAK SADECE DİLİ YETER»
Hadîs-i şerîfinde anlatıldığı üzere, başkalarının
dedikodusunu yapması, zan üzere başkaları hakkında
konuşması, iftiralara âlet ve aracı olması yüzünden tüm
sevaplarını yani müspet enerjisini onlara dağıtmaktan
başka, bir de onların günâhlarını yani negatif yüklerini
yüklenmiştir; üstelik bunun farkında bile değildir!..
İşte şu Tırmızî'deki Hadîs-i Rasûlullâh’ı, beraberce
okuyalım:
Ebû Hureyre Rasûlullâh salla'llâhu aleyhi ve
sellem'den nakletmiştir:
"-MÜFLİS kimdir biliyor musunuz?.. diye sordu
Rasûlullâh. Ashab:
-Bizce müflis parası ve malı olmayandır, Yâ
Rasûlullâh!..
Rasûlullâh salla’llâhu aleyhi ve sellem şöyle
buyurdu:
-Benim ümmetimin müflisi o kişidir ki, kıyâmet
günü namaz, oruç, zekât getirecek. Fakat, buna zinâ
isnad etmiş, bunun malını yemiş, bunun kanını
akıtmış, bunu dövmüştür!..
Sonra oturacak; kısas olarak bu onun
sevaplarından alacak, o da bunu sevaplarından
alacaklardır. Şayet, sevapları üzerinde bulunan
hataların karşılığı ödenmeden tükenirse bu defa,
onun hatalarından (doğan günâh) alınıp buna
yüklenecek ve sonra da ateşe atılacaktır!.."
Karşımızdakilere geçen haklar burada mı, orada mı
ödeniyor?..
Olayın Cenâb-ı Hakk tarafından bize açılan yönü şu:
«ALLAH SERİÜL HİSAB'dır!..»
Yani, hesabı anında görendir Allah!..
Kim kime ne değerde ne verir de aynı değerden ondan
maddî karşılığını almaz ise ve verdiğine karşılık hakkını
da ona bağışlamaz ise; o şeyin karşılığı karşısındaki
tarafından anında kendisine «enerji olarak»
ödenmektedir!..
Bazı ufak değerler için bu ödenti anında kapanmakta,
fakat büyük haklar için ise bağışlama alana, ya da ölene
kadar o ödeme devam etmektedir!.. Bu yüzden büyük
haklar kişinin cehenneme gitmesinde rol oynayan büyük
faktörler olmaktadır!..
İslam'daki alınan bir hediyenin bile eşdeğerde bir
hediye ile karşılanması şeklindeki teâmülün altında
yatan sebep de budur. Zirâ bunu ilk başlatan da
Rasûlullâh aleyhi's-selâm’dı.
Maddî şeylerin karşılığı iyiliklerin karşılığı böyledir.
İLMİN DEĞERİ NEDİR?..
Ya ilmin?..
Kişinin ölüm ötesi yaşamını değerlendireceği ilmin!..
Allah için ilmini insanlara dağıtıp, onların ölüm ötesi
yaşamlarını kurtarmaları için gerekli sermayeyi
bağışlayanların ilmi hakkı nedir?..
İşte bu konuda Hazreti Ali kerremallahu veche'den
nakledilen hüküm:
-Bana bir kelime öğretenin kırk yıl kölesi olurum!..
Her ilmin değeri, onun sana sağlayacağı menfâat
kadardır!..
Bu sebeple ölüm ötesi yaşama dönük ilmin değeri de,
aynen ölüm ötesi yaşam gibi sonsuzdur!..
Ölüm ötesi yaşamın gerçeklerini bildirip o konuda bizi
sakındıran ve hazırlanmamıza vesile olan ilmi bize
ulaştıran Hazreti Rasûlullâh'ın hakkını tüm yaşamımız
boyunca onun için duâ etmekle geçirsek asla
ödeyemeyiz!..
Böylesine değerli olan ilmi sırf dünyevî menfaatler için
öğrenip öğretmek hakkında Rasûlü Ekrem'in uyarısı da
şudur:
«Kâ'b bin Mâlik radıyallahu anhdan rivayet edilmiştir:
Rasûlullâh sallallâhu aleyhi ve sellem şöyle buyurdu:
-İlim adamlarıyla boy ölçüşmek veya ayaktakımı ile
mücadele etmek halkın teveccühünü kendine
çevirmek için ilim tahsil eden kişiyi Allah
cehennemine sokacaktır!»
Çünkü sonsuz değer taşıyan ilmi, çok az bir dünya
değerine değişmiştir!..
Dini bilgileri ezberleyip başkalarına ulaştıran mı?..
Onları alıp, bunlardaki işaretleri anlayıp, yeni yeni
bağlantılar kurarak işin yeni yönlerini çıkartan mı?..
Rasûlullâh sallallâhu aleyhi ve sellem ne buyuruyor:
-Bizden bir hadîs işiten ve onu hafızasında tutan
adamı Allah aydınlatsın!.. Çünkü bir ilim yüklenen
insan bazen kendisinden daha dirâyetli birine
(ulaştırır) ve çoğu zaman da bir ilim yüklenen insanın
kendisi dirâyeti olmaz!.. (Tırmizî-İlim)
Nice insanlar vardır ki, ilmi ezberlerler ve naklederler.
Zekîdirler!.. Ama onları anlayıp yeni yeni şeyleri bulmak
zekâ değil, akıl ister. Zirâ genelde zekî insan,
akıllılardan çok çok fazladır!.. Zekâ, günlük olaylar
içersinde kişinin menfaatine dönük en iyi çözümleri
bulmaya yarar. Akıl ise ileriye dönük ve derinliği olan
konularda geniş boyutlarda düşünmeyi ve bunun
neticesinde yeni şeyler bulmaya yarar. Dolayısıyla bu
husus «dirâyet» kelimesiyle anlatılmak istenmiştir.
Evet, sırası gelmişken ilmin, ölümötesi yaşamı insana
kazandıran ilmin değeri hakkında açıklamalarda bulunan
bir kaç hadîs-i şerîfi de buraya alalım:
-Allah kime hayır dilerse, Dinde anlayış verir.
-Her kime öğrendiği bir ilim sorulur da ilmi
saklarsa, kıyâmet günü ateşten bir gem vurulur.
-Bir âlimin ibâdetle meşgul olana üstünlüğü benim,
en aşağı mertebede olanınıza karşı üstünlüğüm
gibidir. Allah, melekleri, göklerin ve yerin halkı, hatta
yuvalarındaki karıncalar ve hatta balıklar, insanlara
hayır öğreten kişiye duâ ederler!
-Kim ilim yolunu tutarsa, Allah ona cennet yolunu
tutturur!.. Ve melekler ilim öğrencisinin rızası için
kanatlarını indirirler. Aynı zamanda bir âlim için
göklerde ve yeryüzünde bulunanlar ve hatta sulardaki
balıklar istiğfar ederler. Âlimin âbidden üstünlüğü,
ayın parlaklığının sair yıldızlara olan parlaklığı
gibidir!.. Nebi ve Rasûller miras olarak ne dinar ne
dirhem bırakmışlardır; ancak miras olarak ilim
bırakmışlardır. Kim ilmi almış olursa (mirastan) bol
pay almış olur
-İki kişiden gayrına hased (gıpta) edilmez. Allah'ın
mal verdiği kişi, ki malını hak üzere Allah yolunda
kullanır; Allah'ın hikmet verdiği kişi, ki onunla
hükmedip öğretmededir. (Buharî)
GERÇEKLERİ
İDRAK EDEBİLİYOR MUYUZ?
Evet, bu bölümde Din hükümlerinin havadan getirilmiş
mesnetsiz, keyfi hükümler olmayıp, tamamıyla Allah
tarafından yoktan var edilen varlığın, gerekleri, oluşumu,
kanunları dolayısıyla getirilmiş tatbiki zorunlu şeyler
olduğunu elimizden geldiğince açıklamaya çalıştık.
Bu anlattıklarımızla, bu iş bu kadardır demek
istemiyoruz. Ancak bu hükümlerin altında, bu gerçekler
de yatmaktadır, diyoruz. Zirâ, her bir hükmün altında o
kadar daha değişik gerekçeler yatmaktadır ki, bunların
her birisi başlı başına bir kitap yapmamızı zorunlu kılar.
O da bize bildirileniyle!..
İşin bu bilimsel yönünü niye açıklamak
durumundayız?..
Çünkü din, bugüne kadar anlatıldığı şekliyle, sanki
boşgezen çöl insanını temizliğe iyiliğe çekip onlara bir
çeki düzen vermek için gelmiş havasında yeni nesile
aktarılmaya çalışılıp, gerçekler örtülmektedir de ondan!..
Şunu belirtmek için, işin bu yönünü açıkladık ayrıca.
İslam'ın her hükmü, tamamıyla fizik-şimik
elektromanyetik ve kozmik bir takım gerçeklere
dayanmaktadır!.. Kim bunları anlayıp kavrayıp gereğini
tatbik ederse, yararını gene ölüm ötesi yaşamda kendisi
görecektir. Kim de bunlarla ilgilenmek gereğini duymaz
bu konuda beynini çalıştırmaz ise, bir daha telâfi
edemeyeceği bir biçimde zararını kendisi çekecektir.
Esasen biz bu kitabı, her şeyin içyüzünü araştıran,
taklitçilikten uzak, hikmete yönelik bir yapıdaki yeni
nesil ve batı için yazdık!..
Henüz bu kitapta açmadığımız daha nice konu vardır
ki, bunlar dahi İslam'daki, tasavvuftaki sayısız işaretlerin
dayandığı bilimsel gerçeklerdir. Dileriz ki bunlara da
yönelinir ve bütün bunların içyüzleri araştırılır, anlaşılır
ve gereklerini uygulayarak kişi kendisini daha iyi bir
duruma getirir.
Eskilerden kendisine naklolmuş mecazî, misâli bilgileri
olduğu gibi şartlanma yollu kabûl etmiş kişilere, belki de
bu anlatmaya çalıştığımız şeyler çok zor, çok ağır;
anlayamadıkları için inanılması çok güç şeyler gibi
gelecektir!.. Varsın, anlayamadıklarına inanmasınlar!..
Eğer temel mânâda yapılması gerekenleri yapıyorlarsa,
kendilerine bu kadarını yeter görüyorlarsa, bu da yeter.
Elbette ki yaptıkları zayi olmayacak ve karşılığını
alacaklardır.
Cenâb-ı Hakk Teâlâ ve tekaddes hazretlerinin bize
ihsan etmiş olduğu bu ilmin temelinde Kur'ân-ı Kerîm ve
tartışılmayan 6 hadîs külliyatında mevcût olan hadîs-i
şerîfler yatmaktadır. Esasen dindeki bütün hükümler dahi
aynı kaynaklara dayanmaktadır.
Şayet, bizim müşahedemizi geçersiz kılacak bir âyet
ya da Rasûlullâh buyruğu ile karşılaşırsak, elbette ki biz
o konudaki müşahedemizi terkeder ve henüz mahiyetini
anlıyamasak bile o hükmü kabul ederiz.
Çünki her bir işaretin altında sayısız hikmetler
yatmaktadır.
Şayet bütün iyiniyet ve araştırmalarımıza rağmen
yanılmış olduğumuz hususlar mevcût ise inşâallah
onların da gerçeğini bize ve size şu dünya yaşamı
sırasında bildirsin Cenâb-ı Hakk.
BÖLÜM - 2
EVREN HAKKINDA
"ALLAH"IN AZÂMETİ
VE
EVREN'DEKİ YERİMİZ
Son derece sınırlı (kesitsel) algılama araçlarına (beş
duyu) mahkûm insan yapısı için, çözümü en güç
sırlardan olan evrenin sırrı konusunda bugüne kadar
bilinebilenleri satır başlarıyla sıralamadan önce
mesafelerden kısaca sözedelim.
Belli bir zaman içinde, ne kadar yol alabilme
kabiliyetimizi biliyorsak ne kadar uzaklıkta bulunan bir
hedefe hangi zaman zarfında varabileceğimizi
hesaplayabiliriz.
Meselâ saatte 100 kilometre ortalama hızla yol alan
bir araca binersek, Ankara'ya tahmini olarak 4,5 saat
içinde varırız, deriz. Bu bize Ankara'nın aracımıza göre
uzaklığını kavratır. Yahut İstanbul'a 1000 kilometre
uzaklıktaki bir şehri misâl alıp dünyanın çevresi
ekvatorda bunun 40 katıdır diyebilir ve bunu da göz
önüne getirebiliriz. Hatta Ay'ı görüp, aramızda dünyanın
çevresinin 10 katı kadar mesafe var da diyebiliriz. Ancak
bir Güneşi gösterip de aramızda 1.5 milyon kilometre
mesafe var, desem bu 1.5 milyon kilometrelik mesafeyi
göz önüne getirebilmemiz imkânsız olur. nsanın yapısına
nispetle kavranamayacak ölçüde büyük olan 1.5 milyon
kilometrelik mesafeden ise evrensel ölçüler için de söz
etmek etle tırnak arasındaki mesafeden sözetmek gibi
kalacaktır.
Evet, evrensel ölçülere yaklaşalım. «Samanyolu»
derdik eskilerde, şimdi ise «gökada» veya «galaksi»
tâbiri kullanılıyor.
Bir Gökadada, güneş ve sistemi gibi yaklaşık 400
milyar yıldız tespit edilebilmiş!.. Bu 400 milyar yıldızlık
gökadamız ise diğerleri arasında orta boy bir gökada
sayılıyor. Bunun çok daha büyükleri de mevcût. Bizim
Güneş sistemi ise bu gökadanın merkezinden yaklaşık
32.000 ışık yılı uzaklıkta.
Gökadamız, Andromeda ve Güney üçgeni sarmalları
ile daha 30 kadar gökadayı beraberinde alarak yerel
gökadalar takımını meydana getirir.
Başak kümesi ise, yerel kümeden sonra en önemli
yıldız kümesidir. Başak merkez kesiminde 3.000'in
üzerinde gökada kümelenmiştir. Bu gökadaların her
birinde milyarlarca yıldız bulunduğu, bu yıldızların büyük
ihtimalle uydu ve gezegenlerden oluşan büyük
sistemlerin merkezi olduğu da düşünülürse, neticede
aklın kolay kolay kavrayamayacağı ölçülerde bir
büyüklükle karşılaşılmış olur.
Gökkürenin ay kadar görünen bir parçasında ortalama
400 gökada bulunduğu hesaplanmış ve bugüne kadar 1
milyar civarında gökadanın fotoğrafı çekilebilmiştir.
Şimdi bir toparlama yapalım. Hacmi dünyanın 1 milyon
303 bin katı olan Güneş adını verdiğimiz yıldız. Oysa bu
yıldız gibi ve çoğu da bundan kat be kat büyük, 400
milyar yıldızdan oluşan gökadamız veya eski deyişle
samanyolumuz. Ve nihayet şu ana kadar tespit
edilebilmiş gökadamız gibi 1 milyar gökada. Evrende
dünyanın yeri?..
Ya da bir benzetme yapmak gerekirse, güneşin hacmi
yanında bir virüsün hacmı?..
Evet, her biri yüz milyarlarca güneşten oluşan
sayılabilmiş 1 milyar samanyolunu kapsayan bir kâinatı
var eden.
Hz. Muhammed, bu kâinatı var eden Zât'ın ismini
«Allah» kelimesiyle bildirmiş bize. Bir başkası, ya da
başka dillerdeki adları ise hayli değişik. Tao'dan.
Nirvana'ya dek.
GÜNEŞ VE SİSTEMİ
1.303.800 adet dünyayı biraraya topladığımız zaman
ortaya çıkacak hacım Güneş adını verdiğimiz yıldızın
hacmına eşittir.
Güneşin çapı 1.392.000 km'dir. Yüzeyinde 6000
santigrat olan hararet, derinliklerde 15 milyon santigrata
yükselmekte olup; yüzeyden boşluğa yükselen alev
dilimleri 800.000 kilometre civarında olmaktadır. Yani
dünyanın ekvatordaki çevresinin açılmış halinin 20 katı!..
Güneşteki püskürmeler ise kısa süreli olur ve kısa
dalga ışınımı ile tanecik akımı yayar. Bu püskürmeler de
dünyayı etkileyerek manyetik fırtınalara ya da radyo
iletişimini ve pusulaları bozan manyetik alan
değişikliklerine yol açar.
Güneş enerjisinin kaynağı nükleer dönüşümlerdir.
Temel bileşen olan Hidrojen atomu ısı ve basıncın çok
yüksek olduğu çekirdeğe yakın yerlerde nükleer füzyon
yoluyla ikinci en hafif element olan Helyum atomunu
oluşturur. Bu arada az miktarda kütle, büyük enerjiye
dönüşerek yok olur. Böylece açığa çıkan enerji de
Güneşin sürekli ışımasını sağlar. Güneşin bu yoldan
saniyedeki kütle kaybı 4 milyon tondur.
İçinde bulunduğu Samanyolu’nun merkezinden 32.000
ışık yılı mesafede bulunan güneş, merkez çevresindeki
yörüngesini 225 milyon yılda tamamlar.
Evet, bahsimiz olan bu güneş.
Düz bir dünyanın çevresinde dönen basit ateş top (!).
Bugün dahi, teyp-robot bileşimi halinde yaşayıp insan
adını almış; sadece; eskilerden duydukları mecazları
olduğu gibi kabûllenen, tefekkür yeteneğinden yoksun
ilkel birimlerin 6 bin sene evvel yaratılmış düz bir
dünyanın çevresinde dönen gökler, güneş ve nihayet tüm
âlemler anlayışı sürüp gitmede.
Ya Dünya?..
Hani düz olup da altı bin küsur sene(!) evvel
yaratıldığı iddia edilen Dünya!!!..
Radyoaktif yöntemler sonucu dünyanın 4.6 milyar
yaşında olduğu bugün tespit edilmiş durumda. dünyanın
ağır ve içinde çok miktarda demir bulunan çekirdeği
önemli bir manyetik alan meydana getirmektedir.
Canlıların oluşmasını sağlıyan atmosfer tabakası ise
uzaydan gelen ve canlıların ölümüne sebep olacak kısa
dalga ışınımları durdurmaktadır. Hayatın oluşmasına
vesile olan bir başka etken de Güneşten olan uzaklıktır.
Dünya güneş'ten 149.596 bin kilometre uzaklıkta olup,
çapı ekvatorda 12.756 kilometredir. Kendi etrafındaki
dönme süresi 23 saat 56 dakikadır. Kaçış hızı saniyede
11.2 kilometre olup güneş çevresinde 365,2 günde
devrini tamamlamaktadır.
Ya sistemin diğer üyeleri..
Merkür: Güneşten 58 milyon kilometre mesafede
bulunuyor. Çapı 4880 kilometre ve 58.7 günde kendi
çevresinde turunu tamamlıyor. Güneş çevresindeki
dönüşü ise 88 gün sürüyor. Kütlesi dünyanın 0.05'i
kadar. Saniyede 4.2 kilometrelik kaçış hızına sahip.
Venüs: Güneşten 108 milyon 200 bin kilometre
uzaklıkta. Çapı 12.700 kilometre ve saniyede 10.36
kilometrelik kaçış hızına sahip. Kendi çevresinde 243
günde, Güneş çevresinde de 224.7 günde devrini
tamamlıyor. Yüzey çekimi dünyanın 0.90'ı nispetinde.
Mars: Güneşten uzaklığı 227.940.000 kilometre. Çapı
6.790 km. olup, kendi çevresinde 24 saat 37 dakika 23
saniyede bir dönmekte. Güneş çevresindeki turunu ise
686.89 günde tamamlamakta. Kütlesi dünyanın 0.11'i
kadar.
Jüpiter: Güneşten hayli uzak sayılıyor diğerlerine
nispetle. Tam 778 milyon kilometre mesafede. Çapı
143.000 kilometre ve buna rağmen kendi çevresinde
dönüş hızı da hayli yüksek. 9 saat 51 dakika. Kaçış hızı
saniyede 60.22 km. olan Jüpiter Güneş çevresinde ise
11.86 yılda turunu tamamlıyor. Kütlesi ise Dünyanın tam
318 katı.
Satürn: Güneşten 1.427 milyon km. mesafedeki
Satürn'ün kütlesi dünyanın 95 katı ve çapı da 120.000
km. kaçış hızı saniyede 36 kilometre olan Satürn kendi
çevresinde 10 saat 14 dakikada dönmekte. Güneş
çevresindeki turunu tamamlaması ise 29.46 yılı almakta.
Uranüs: Güneşten 2 milyar 869 milyon 600 bin
kilometre uzaklıkta. Güneş çevresinde 84 yıllık bir süre
içinde turunu tamamlamakta.
Neptün: Güneşten uzaklığı 4.497 milyon kilometre,
Güneş çevresinde 164.8 yılda turunu tamamlıyor.
Plüton: Güneş çevresinde en dış gezegen. 5.900
milyon kilmetre mesafede. Güneş çevresindeki turu ise
248.5 yıl.
IŞINLARDAN İBARET
EVREN VE BURÇLAR
Burçlar olarak nitelendirilen takımyıldızlar eskiçağda
Babil'liler tarafından tespit edilmiş ve tasnife
sokulmuştur. 12 Burç olarak tasnif edilen takımyıldızların
bu durumuna ait bilgi bazı kaynaklarda o çağda yaşadığı
ileri sürülen İdris Nebi’nin mucizesi olarak da belirtilmiş
ve bu ilmin kaynağının adı geçen Zât olduğu öne
sürülmüştür.
Daha sonra bu ilim Yunan'lılara, Mısır'lılara ve İslam
âlemine intikal etmiştir. Burçlar denilince akla gelen,
dünya ve üzerindekileri etkileyen 12 büyük
takımyıldızdan söz edilir. Bunlar sırasıyla şöyledir: Koç,
Boğa,ikizler, Yengeç, Aslan, Başak, Terazi, Akrep,
Yay, Oğlak, Kova, Balık.
Eski inanışa göre yeryüzündeki olayları burçlar adı
verilen kümelerdeki yıldızlar meydana getirirdi. Güneş
sistemindeki gezegenlerde bu kümelerdeki yıldızlarla
birlikte insan kaderi üzerinde rol oynardı. İnsanların bu
iddiaları kuvvetlendirecek bazı delillerde elde etmesi
üzerine artık «YILDIZLARA TAPINMA» devri açılmış
oldu. Bu devirlerde insanlar sanıyorlardı ki, her burç
birer ilâh ve insanlar hakkındaki hükümler onlardan
çıkıyor. Böylece de tarihte yıldızda oturan tanrılı inanç
sistemi doğdu.
Buna karşılık, gelen çeşitli Nebi ve Rasûller ise
âlemde bütün varlıklar üzerinde hakim ve mutasarrıf olan
tek ALLAH esasını insanlara idrak ettirmeye çaba sarf
ettiler.
Burçların insanlar üzerinde etkisi var mıdır?.
Burçlar ile kaderin bağlantısı sözkonusu olabilir
mi?..Burçların etkileri var ise buna inanmak müslüman
için dinî bakımdan bir mahzur teşkil eder mi?..
Burçlar insanı nasıl ve ne şekilde etkiler?..
Burçlar hakkında Kur'ân-ı Kerîm ve Hz.
Rasûlullahaleyhi's-selâm ne buyurmaktadır?..
Din âlimlerinin bu konuda görüşleri var mıdır?..
İşte bu gibi soruların cevaplarını şimdi teker teker
cevaplamaya çalışalım.
BİLİM GÖZÜNDE
ÂLEMİN VARLIĞI
HAYÂLDEDİR!..
Ünlü batılı düşünür George Berkeley 1750'lerde
düşüncesini şöyle dile getiriyordu: «Kâinatın muazzam
yapısını meydana getiren cisimlerin, onu
değerlendirecek bir zihin olmadığı sürece bir cevher
olmasına imkân yoktur. Bütün bunlar benim veya
başka bir yaratılmışın zihnine hitap etmediği sürece
mevcudiyetinden söz edilemez; ya da Ebedî Ruh'un
zihninde mevcuttur denebilir.»
Berkeley'den sonra yapılan araştırmalar özellikle son
yüzyıl içindekiler insanlara çok değişik fikirleri kabûl
ettirmek durumuna geldi. Son yüzyılın araştırma ve
bulguları âlemin yapısı hakkında özetle şu neticeyi
ortaya koyuyordu: Madde moleküllerden, moleküller
atomdan, atomlar da elektromanyetik dalgalardan
meydana gelmiştir.
Öyle ise âlem elektromanyetik dalgalardan ibaret
bir tek kütledir. Kâinat kısacası tek bir enerji
kütlesidir. Çok kaba bir tâbirle, dalgalar âleminde
gerçek, mutlak somut madde varlıktan söz edilemez.
İnsan açısından bakılınca ise.
İnsanın görme sınırı morötesi ışınların dalga boyunun
başladığı 0.0004 cm. ile kırmızı ışınların dalga boyunun
başladığı 0.0007 cm. arasında dalgalar. Bu dalgalar
âleminden bilebildiklerimizi sıralayalım şimdi de: 1-Köpek
kulağının değerlendirdiği dalgalar
2-İnsan kulağının değerlendirdiği dalgalar
3-Kedi kulağının değerlendirdiği dalgalar
4-Ultrasonik dalgalar
5-Radyo dalgaları (Uzun, Orta, Kısa, Çok kısa).
Bunları radyo denilen adaptörün kulağımıza adapte
etmesiyle algılayabiliriz.
6-Televizyon dalgaları (VHF, UHF, SHF, EHF) bu
dalgaları da gözümüze televizyon denilen aracın
adaptesiyle değerlendirebiliriz.
7-Radar dalgaları
8-Şerare dalgaları
9-Hareket dalgaları
10-Kırmızı-Morötesi arası gözün görebildiği dalgalar
11-Morötesi ışınlar
12-Röntgen (X-Ray) ışınlar
13-Kozmik ışınlar (Dalga boyu 10.000.000.000.000'da
birinden kısa dalgalar 14-Henüz bilimin tesbit edemediği
MEÇHUL IŞINLAR
Evet, insan beş duyusunun ve tefekkür gücünün ve
bunlarla meydana getirdiği araçların sayesinde yukarıda
sayabildiğimiz kadar dalgaları yani ışınları bulabilmiştir.
Ya bulamadıkları?..
Evet, insan denilen varlık elindeki algılama araçları
nispetinde, ancak, bu dalgaları ve bu dalgaların
meydana getirdiği evreni, tesbit edebilmiştir. Ancak
araçların kapasitesi değişik olsaydı. Meselâ göz sadece
kırmızı ile morötesi arası ışınları değerlendirecek sûrette
olmayıp da, röntgen dediğimiz X-Ray ışınlarını da
değerlendirecek kapasitede olsaydı, bu günkü
şekillerden ibaret bir dünyada ve böyle bir evren
kavramında iddialı olmaya devam edebilecek miydi?
Elbette ki kesinlikle hayır!..
Ve eğer ki tüm dalgalara açık bir algılama aracımız
olsaydı, belki de beynimiz âleme tek bir kütle olarak
bakacak ve bu zâviyeden değerlendirmelere gidecekti.
Evet biz gene dönelim dalgalara. Radyasyonlara.
Dünya üzerinde bilebildiğimiz kadarıyla yukarıda
saydığımız dalgalar; bilemediğimiz kadarıyla da bunun
sayısız misli dalgalar her an çeşitli etkiler meydana
getirmektedir.
Hiç olmazsa en azından Güneş radyasyonunun dünya
ve canlılar üzerinde pek çok tesirini artık kesinlikle
bilebilmekteyiz. Bundan kıyasla, sistem dışındaki tüm
güneşlerin de sayısız tesirleri olduğu ortaya çıkar. Ayrıca
bilimin henüz tespit edemediği güneşin çok daha değişik
tesirleri olduğu gibi, diğer yıldızların dahi pek çok
değişik tesirleri söz konusu olmaktadır. Madde kendi
kanunları içersinde yaşamını yürütürken, maddeler
üzerindeki tesirleriyle kozmik ışınımda da kendi oluş
prensipleri ve kanunları içersinde tesirlerini ortaya
koymaktadırlar. Kâinatı meydana getiren yüce kudret ise,
bize nispetle her an, kendine nispetle tek bir an içinde
tüm varlıkta hükmünü icra etmektedir.
Gaz kütlesinden, enerjinin türlü dönüşümleriyle
meydana gelen madde dünyamıza kadar olan bütün
safhalar nasıl dalga hareketleriyse, dünya üzerinde
meydana gelen tüm aksiyon ve olaylar dahi aynı biçimde
dalga hareketleri sonucudur.
Bu takdirde, dalgaları değerlendirme merkezi olan
beynin, sadece algılama araçlarıyla (beş duyu) kayıtlı bir
değerlendirme merkezi olmayıp; belki de,
kullanılabilmesine bağlı olmak kaydıyla, pek çok
dalgaları değerlendirebilecek kapasitede, insanlığın
bugünkü idrakının fevkinde bir yapı olduğu ortaya çıkar.
ZAMAN ÖTESİ YAŞAM GERÇEĞİ
Gerçekte, zamanın ve mekânın olmadığı bir âlemin
içinde yaşamaktayız da, bunun bilincinde değiliz!.. Ve
belki de şartlanmalarımız o kadar ağır basmakta ki;
idrakımızın önünde olan bu gerçeği gene yapımız ve
şartlanmalarımız sebebiyle inkâra kalkışmaktayız.
Evrensel boyutlarda meseleye bakarsak sürekli bir
oluşum ve dönüşüm sözkonusudur. Bu oluşum ve
dönüşüm sırasında insan algılama araçlarına nispetle, o
günün cehli içinde bir aydınlık devreyi bir karanlığın
takipetmesini bir gün olarak kabullenmiş ve bunu da o
günkü anlayış içinde güneşin doğup batmasına
bağlamıştır.
Düz tepsi gibi bir dünya ve bir yandan doğup bir
yandan batan, sonra dünyanın altından dolaşıp yine öbür
taraftan yükselen güneşe bağlı olarak oluşan bir gün!..
Sonra bir başka grup çıkmış ve ayın doğup kayboluşu
esasına nispetle 28 günlük ayları ve bunun 12 defa
tekrarlanmasından ibaret olan yılı kabûllenmiş.
Bir başka topluluk Güneşin dönümü esasına
dayanarak 360 günlük seneyi ve 12'ye bölümü olan
ayları kabûl etmiş. Ve böylece dünya üzerinde yaşayan
bedenlerin çevrelerinde dönen ay ve güneşe izafetle
kabûllendikleri zaman birimleri oluşmuş.
Oysa bilimsel açıdan ya da felsefî açıdan ve hatta
dinin tefekkür yanı olan tasavvuf açısından meseleye
bakılırsa, tek bir varlık ve nesne olan âlem yönünden
zaman parçalarından söz etmek mümkün değildir. Her
nesneye göre, ya o nesnenin yapısı bakımından izafi
zamanlar söz konusudur, ya da evrensel tek bir an söz
konusudur. Bu açıdan da devam edilince, zaman denilen
şeyin olayların birbiri ardınca sıralanması olduğu ortaya
çıkar.
Evet, tefekkürü itibariyle zamanın, idrâkı itibariyle de
mekânın söz konusu olmadığı bir evrende yaşamını
sürdüren insan, ne hikmettir ki, gerek şartlanmaları ve
gerekse de kendisi sandığı bedeni vasıtasıyla, zaman ve
mekân kayıtları ötesinde, evrende idrakı kadar yer
kaplamaktadır.
İnsan gerçek algılama aracına yani tefekkür
kabiliyetine göre bilinen boyutların çok ötesinde bir
yaşam şekline geçebilme imkânına sahip olduğu halde,
acaba neden ve ne şekilde kendini madde kayıtları
içinde, «dünya zindanın»da yaşamak zorunda
bulmaktadır ki?..
İnsan ve dünyası nasıl kurulmuştur?
Bu noktaya gelmeden önce, Burçlar ve Güneş
sisteminin gezegenleri hakkında müslüman çevrelerce
evliyânın önde gelenlerinden kabûl edilen Muhyiddin
A'râbî, Erzurumlu İbrahim Hakkı, İmam Azîz Nesefî
gibi zevâtın bu konulardaki bazı görüşlerini nakledelim...
"BURÇLAR"
TASAVVUF EHLİNİN
GÖRÜŞLERİ
Önce Tasavvufun en önde gelen simâlarından
Muhyiddin A'râbî'nin âlemin ve burçların oluşu
hakkındaki görüşlerini dinleyelim özetle; Fütuhatı
Mekkîye isimli eserinden; MUHYİDDİN A'RABİ DİYOR
Kİ:
«Hakk Teâlâ, kendinde bir şey yok iken, mevcûdiyet
sıfatıyla sıfatlanmıştır. Diyebilirim ki, Hakk Teâlâ,
mevcûdiyetin ta kendisidir.
Resûlullâh sallallâhu aleyhi ve sellem Efendimiz:
«Allah vardı ve onunla beraber hiç bir şey yoktu.»
B u y u r m u ş l a r d ı .
Hakk Teâlâ kendi nefsi ve hüviyeti yönünden
bilinmez; bu bilinmezlik ve görünmezlik keyfiyetine
de İLİM denmiştir.
Hakk Teâlâ'nın evvelki şekli, buluta benzer bir
duman şeklinde olmasıdır. Burada âlem Bâtın
hükmüyle mevcuttu. Bâtınî hükümden ise âlemin
zuhuru imkânsızdır.
İşte bu ilk duman da Rahman'ın Zâhir adı olmuştur.
Bu durumda kendi nefsini görerek ilmî ve özel bir
tecelli ile ruhi şekillerden birini seçmiştir. Bundan
sonra Zâtıyla nefsine bakınca nefsini sayısız
sıfatlarla muttasıf olarak buldu. İşte bu buluşu
meydana getiren ilk bakış İLİM'di.
İlimde mevcût olan bu sıfatlara da makûlât dendi.
Aynı zamanda «Aklı evvel» adını bu bakışı yapması
hasebi ile aldı. Bu akıl, âlemlerin duman ve bulut
içinde gizli olan sıfatlar olduğunu, bunun da kendi
nefsi olduğunu seyreyledi. Ve bu sanki gölge olan
aklın zâtından uzanan varlık o tecellinin nurundan
oluştu.
Buna da «Levhi Mahfuz» veya «Zâti Tabiat» denildi.
Bununla beraber bu boyutta bunun tümüne Hayat,
İlim, İrade, Kelâm denildi.
Rükünler boyutunda ateş-hava-su-toprak; cisimler
âleminde Sıcaklık, rutubet, soğukluk, kuruluk;
Canlılar düzeyinde de kan, safra, sevda, balgam
denilir.
Bundan sonra «akl-ı evvel» çehresini o dumâna
çevirerek, kendisinden neler kaldığını görmek istedi.
Fakat bu sıfatların varlığının dışında hiçbir şey
göremedi. İşte bütün âlemin sûret ve şekilleri bu
zulmet ve gizlilik içinde bulunmaktadır. Hakk
Teâlâ’nın ARŞI da bu zulmet içindedir. Arşın etrafında
da kürsü, felekler, cennetler, semâlar, rükünler ve
doğurucular vardır. Bu varlığın babası Akıldır, anası
Nefs.
«Şunu da bil ki, Hakk Teâlâ daha evvelce
anlattığımız kürsü içinde şeffaf dairevi bir cisim
yaratmıştır. Bunu da 12 eşit parçaya ayırmış ve bu
parçalara BURÇLAR adını vermiştir.»
Bu burçlar toprak, su, hava, ateş gibi unsurlardan
olup, tıpkı dünya ehlinin unsurlarına benzer.
Hakk Teâlâ her bir burçta cennet ehlinden bir
melâikeyi orada iskân ettirir. İşte bu burçlardan
cennetlerde tekevvün edecek şeyler tekevvün eder.
Değişiklikler ve karışıklıkların tümü bu burçların
değişmesiyle ve kurulan düzenin bozulmasıyla olur.
Gerçek olarak âlemimizin öncülüğünü bu 12 burçta
bulunan 12 melâike yapmaktadır. Böylelikle bu 12
burç, âlemlerimizin gerçek olarak imamlığını
yapmaktadır. Arşın esası 4 kâide üzerine
oturtulduğundan, bu burçlar 12 olmasına rağmen, 4
mertebe üzerine bulunurlar.
Konaklar üçtür. Dünya, Berzah, Âhiret. Bu
konaklardan her bir konağın dört menzili vardır. Bu
konaklarda bunların hükmü geçer. Üç konağı dört
menzile çarparsak 12 eder bu da 12 burca delalet
eder.
Şu anda bize cennet gibi gelen dünyamız âhıret
günü itibariyle ateşe döneceği için Berzahta bu dört
menzilin hükmü altındadır. Cennet de bu dördün
etkisindedir.
Bunlardan Koç, Aslan, Yay aynı mizaç ve
mertebededir.
Boğa, Başak ve Oğlak başka mertebede ve aynı
mizaçtadır.
İkizler, Terazi ve Kova başka mertebe ve aynı
mizaçtadır.
Nihayet Yengeç, Akrep ve Balık başka mertebede
ve aynı mizaçtadır. Bunlar dört hâkim vali olarak bir
menzilde bulunurlar.
D ü n y a n ı n k i i s e Ye n g e ç b u r c u d u r.
Berzah âlemi ise Başak burcunun hüküm ve etkisi
altındadır. Ayrıca bir de dünyanın ateşe dönmesi
durumunda sahibi Yengeç Burcu olmaktan çıkar ve
Terazi burcunun hükmüne girer. Cehennem ateşine
düşenlerin azabı sona erdiğinde ise ikizler burcu
dünyayı teslim almış olur.
Cenâb-ı Hakk Teâlâ oniki burcun mümessili olan
her bir melaikeye otuz ilim hazinesi vermiştir. Bu
burçlardaki melâikeler kâinatta lüzumlu olan şeyleri
bu ilim dolabı olan burçlardan olarak indirirler ve bir
sene ile yüz sene arasında dünyada bırakırlar.
Cennet ve Cehennem ehline nezaret hakkı da bu 12
burca verilmiştir. Cennetteki hükümler hep bu 12
burçtan çıkar.
Cennetlerdeki meydana getirişlerden tutun da;
yemek ve içmek, nikâh ve hareket, değişiklik ve
şehvet gibi şeyler hepsi o hazinelerden inen 12
burcun temsilcileri eliyle ve Allâh'ın izniyle olur. Adn
cenneti hariç, diğer cennetleri bu 12 burcun
mümessilleri bina etmişlerdir.
İnsanın âhıret neşeti berzah neşeti gibidir. İnsanın
bâtını kendisine göre bir hayâldir.
Mükevkep felek cennetin tabanı, atlas felekte
cennetin semâsıdır. Hava âlemin hayatıdır. Bu nemli
sıcak bir havadır. Hava içindeki nispetler ve dereceler
yükseldi mi buna ateş adı verilmiş olur. Hararet ve
rutubet derecesi düştüğünde ise su adını almış olur.
Havadan gayrı süratle değişecek bir şey yoktur.
En azametli burçlar da hava tabiatlı İkizler, Terazi
ve Kova burçlarıdır.
Dünyâ ve dünyâ semâsı içindeki aydan sonra ikinci
semâda Merkür, üçüncü semâda Venüs, dördüncü
semâda Güneş, beşinci semâda Mars, altıncı semâda
Jüpiter, yedinci semâda da Satürn vardır.
Bu gezegenlerin her biri meydana geldikten sonraki
zaman içinde, burçlardaki hazineler bu gezegenlere
melâikeler tarafından indirildiler ve bütün bu
uydulardaki rükûnlere tesir etmeye başladılar.
Zaman, tümüyle izafî bir şey olup gerçek varlığı
yoktur. Güneşin görünmesiyle gündüz ve
kaybolmasıyla gece olur ki bu izafî hükümlerden
aylar, mevsimler seneler doğar.
Allah her semâyı imâr edecek ruh âlemleri ve
melâikeler yaratmıştır.
İnsanlardan evvel, Allah yeryüzünde ateşten
yaratılmış olan cinleri var kılmıştı.
Dünyâdan ayrıldıktan sonra, artık uyku diye bir şey
yoktur. Çünkü kıyâmet günüdür.
Mükevkep felek ateşe döndüğünde, bu feleğin içi
Mukaar yâni sonsuz ateş derinliği olduğundan
cehennem adını almıştır.
Sırat ise, arzımızın üstünden mükevkep felek
doğrultusunda ve belirli bir yükseklikte cennet surları
dışındaki geniş ve çimenli alana doğru kurulur.
Dünyâda insan bir hayâldir.
Bugün evi denen bu yerler kıyâmet günü Cehennem
evi haline gelecektir."
Evet, Hazreti Muhammed Aleyhi's-selâm’ın getirdiği
İslâm Dinini en iyi anlayanlardan biri olan Muhyiddini
A'rabî'den bu konuda size naklettiğimiz cümleler şimdilik
bu kadar.
İBRAHİM HAKKI ERZURUMİ DİYOR Kİ:
Zamanın Gavs-ı A'zâm’ı ve Kutbul Aktabı olarak
bilinen büyük âlim, mütefekkir ve mutasavvıf İbrahim
Hakkı Erzurumî de Burçlar ve tesirleri hakkında bakın
neler demiş:
«Zuhal (Satürn) yıldızın tabiatı gayet soğuk ve
kurudur. Erkek olup, gündüze nispet edilmiştir. Nahsı
ekber, denilmiştir. Buna bakmak gam ve keder getirir.
Buna karşılık Zühre (Venüs) gezegenine bakmak da
surûr ve safâ getirir demişlerdir.
Zuhal yıldızına ahmaklık, cehalet, korkaklık,
cimrilik, kin, yalan, levm, tembellik ve geç anlama
gibi huylar izafe edilmiştir. Bu yıldız rahimlere vâki
olan nutfelere tâli olsa, bu yıldızın tabiatı ve vasıfları
Allahü Teâlâ'nın izni ile sirâyet edip, o cibiliyetle
doğumdan sonra bu vasıfların meydana çıktığı
tecrübe olunmuştur.
Zuhal Çarşamba gecesine ve Cumartesi gününe
hâkim bulunmuştur.»
Bu gibi bilgileri her gezegen için anlatan İbrahim
Hakkı Erzurumî bu arada çeşitli hadîslerde geçen «beş
yüz yıllık yol» tabiri için de şu izâhı yapmaktadır:
«Heyeti İslam'da göklerin ve yerlerin büyüklük ve
uzaklıklarını beşer yüz yıllık yol ile tarif etmekten
maksat büyüklüklerinde mübalağadan kinayedir,
yoksa bu esas ölçüleri değildir.»
Bu şiirinde yıldızların olaylar üzerindeki tesirlerini şu
satırlarla ifâde eder. İ. Hakkı Erzurumî:
«Ve sonra Hakkı der, ilm-i felek sırrını a’yân ettim
Otuz beyt içinde Nahs ve Sa’d saatlerini beyân
ettim.
İki âlemde bir bildim müessir Zât-ı Mevlâ’yı
Fakat sebeplere bağlanmış ednâyı hem alâyı.
Eğer bilmek dilersen olduğun saat ne saattır
Hangi yıldız hükmeder, ol dem nuhusat ya
seadettir.»
Dünyâ üzerindeki oluşumların sebeplerinin yıldızlar
olduğunu, ancak bu sebepleri meydana getirenin de
Allahü Teâlâ olduğunu böylece tespit eden Erzurumî,
Ayın tesirleri hakkında da özetle şunları söylemekte:
«Denizlerdeki med-cezir olaylarında ay baş
müsebbibdir.
Ayın ilk on beş gününde sıcaklık ve rutubet çok
olduğundan damarlar kan ile dolup insan ve hayvan
bedenleri kuvvet bulur.
Dolunaydan sonra soğuk ve kuruluğun ağır
basmasıyla ihtilatı erba bedenin derinliklerinde
bulunmakla damarlarda kan azalıp, büyüme ve
gelişme az olur. İnsan ve hayvan bedenleri zayıflar.
Arabî ayların ilk yarısında hastalanan kolay
kurtulurken, ikinci yarıda hastalananlar güç sıhhat
bulurlar.
Ayın ilk yarısında canlıların beyin dokuları ziyade
olup, ikinci yarısında azalma olur
Mehtapda insan aya karşı uyusa veya çok otursa,
bedenine gevşeklik ve tembellik gelip, baş ağrısı ve
nezle olabilir.
Mehtapda hayvan eti kalsa az zamanda tadı ve
kokusu değişir.
İlk yarıda balıklar su yüzüne yakın olup yağlı ve
güçlü iken, ikinci yarıda dibe kaçıp güçleri ve yağları
azalır.
İlk yarıda haşerat yeryüzünde daha çoğalır ve
yırtıcılar canlıları yemeye daha heveskâr olur. İkinci
yarıda bunun tersi olur.
Ayın ilk yarısında dikilen ağaçlar çabuk büyür ve
çok gelişir; ikinci yarıda ise dikilen ağaçlar zayıf olur
veya kurur.»
Ayın çeşitli burçlarda doğuşunun hangi sahalarda
getireceği faydalar hakkında da özetle şunları
söylemekte «MARİFETNAME» sahibi. Hakkı:
«Ay;
Koç burcunda doğduğunda her işe başlamayı güzel
say;
Boğada olduğunda evlen, ticaret yap, bina yap;
İkizlerde doğduğunda gayrımenkul al, ilim oku;
Yengeçte iken haberleşmeye değer ver, müshil
kullan, seyahate çık;
Aslanda iken ihtiyaçlarını, giderecek kişiye arzet,
ziraat, tamir ve hacamat yap;
Başakta iken yeni giy, dostlarla sohbet et ve
ibâdete ağırlık ver;
Terazide iken alış-veriş yap, sohbet eyle, Kur'ân
dinle, devâlı nesneleri iç;
Akreb burcunda iken, temizlen, arın, yanlızlığa
çekil, sükût edip iç âlemine dön;
Yay burcunda iken kan aldır, hamam ve traşı iyi
say;
Oğlak burcunda iken kuyu kaz, toprakla uğraş, alışverişi
iyi say;
Kova burcuna geldiğinde vasıtalı olarak seyahate
çık güzel yerleri gez;
Balık burcunda iken de deniz seyahati iyidir,
ortaklık ticareti iyi olur.»
Mârifetnâme'de, Gezegenlerin tesirinin hakikatı
bahsinde Beşinci nevî de özetle şöyle demektedir
İbrahim Hakkı Hazretleri:
«Yıldızlar meleklerin elinde mecbur ve muztardır.
Melekler de Hak Teâlâ'nın emrinde boyun eğerler,
itâat ederler. Hepsi onun iradesi ile ve kudreti ile
harekette ve hareketsizliktedir.
Güneş sıcak ve kurudur. Ay soğuk ve rutûbetlidir.
Yıldızlar bu keyfiyetleri ile âlemde mutasarrıftır.
Müneccim -astrolog- bu sözleri ile doğruyu
söylemektedir. Ancak bütün işleri, yıldızlara
bağlaması doğru değildir. Yıldızlar ancak Hak
Teâlâ'nın izni ile bu tasarruflara yetmişlerdir. Yıldızlar
ve tabiâtların tesir ve tasarrufda rolleri vardır.
Oniki burçda oniki melek vardır yedi gezegen gece
gündüz o burçların kapılarında dolaşıp hizmet
ederler!"
Bu konuyu daha detaylı olarak anlatan İbrahim Hakkı
konuları geniş boyutlu görmek gerektiğini de belirterek
tek bir bilimle çözülemiyeceğine işaret ederek şöyle der:
«Bu hakikatı bu şekilde idrâk etmek ne tıb ilmiyle,
ne Hikmeti tabiî ile ve ne de ahkâm-ı nücum-astroloji
hükümleri-ile hasıl olur. Ancak nübüvvet ilmiyle
bilinir!..»
Günün hangi saatlerinde hangi işlerin yapılmasının
uygun olacağını dahi astrolojik tesirlere bağlı olarak
açıklıyan Erzurum'lu ibrahim Hakkı, bu konuda da şöyle
der:
«Otuz beyt içinde nahs ve sa'd-menfi ve müspet
saatleri beyân ettim.
İki âlemde bir bildim müessir zâtı Mevlâyı
Fakat sebeplere bağlamış ednâyı hem â'lâyı
Eğer bilmek dilersen olduğun saat ne saattır
Hangi yıldız hükmeder ol dem nühuset ya
seadettir.»
Bu arada günün hangi saatine hangi yıldızın
radyasyonu güçlüdür bunun hesabının nasıl yapılacağını
öğreten beyitleri yazan Hakkı daha sonra şöyle der:
"Saat zamanlarını bir bir yedi gezegene ver gel.
Olduğun vakte hangi gezegen gelirse hâkim onu bil
Zuhaldir -satürn- nahsı ekber saati hem ağır
olurmuş
Yeri yedinci felektir bina yap başlama hiç iş
Mübârek müşteridir -Jüpiter- sa'di ekber saatini
hoş bil
Bey ve şira, tezvic edip her şugle ol mail.
Cihan Merihe -mars- mahkûm olduğu saat hiç iş
etme
Çünkü nahs-ı esgardır kan aldır kimseye gitme.
Mübârek şems-güneş-hükmünde, taleb kıl cümle
yârânı
Yeri dördüncü felektir ziyâret eyle sultanıZühre -
venüs- sa'di esgardır o saat ictima eyle.
Sohbet ve tatlı söz et güzel ses istimâ eyle.
Nakş, et, hesab etmek olur mergub
Kamer -ay- sa'd oldu bu gökte o saatte sefer hoştur
Ticaret, şirket, haber ve mektub göndermek hoştur.
Yedi seyyare ahkâmı bu tertib üzere kanundur.
Gel ey Hakkı bil o Hakk'ı, cümle hüküm O'nundur.»
Bedenin terkibi bahsinin ikinci fasıl, üçüncü nevi'nde
ise Erzurum'lu İbrahim Hakkı Hazretleri şu görüşü
anlatır:
«Allahü Teâlâ'nın kudreti ile, ulvî ecramın -
planetlerin ve burçların- süflî cisimlerde -maddî
yapılarda- çeşit çeşit tesirleri daimî olduğundan,
bütün halkın şekil, hâl, ahlâk ve tavrı henüz ana
rahminde nutfe iken rast gelen baht ve tali'leri
tesirlerinden meydana gelmiştir.
Ana rahmine nutfe vâhi olduğu saatte, baba ve
ananın tâlileri hangi işte ise, o, mutfenin zâtına
tesirle nakşıbend, yâni işlenmiş olur.
Meselâ saâdeti, şekâveti, anlayışlı, ahmâk, bahil
cömert, korkak, yiğit, sevgi, düşmanlık hırs kanâat,
himmet ve alçaklık, fakirlik ve zenginlik, rahat ve
rahatsızlık, yaşama ve yaşamama, ceml ve kemâl,
kelâl ve melâl her ne hal üzere ise, o nutfenin zâtına
tali olur.
Çünkü o nutfe ceninin cisminin levh-i mahfûzdur.
Levh-i mahfûz ise bu âlemin mazharı, aynasıdır.
O halde, saîd olan, o saâdetini annesi karnında
bulmuştur. Şakî olan da şekâvetini anası karnından
almıştır.
Nitekim Habîb-i Ekrem (s.a.s) hazretleri şöyle
buyurmuştur:
Said o kimsedir ki, annesi karnında said olmuş;
şakî o kimsedir ki, annesi karnında şakî olmuştur!..
Herkesin Tâli'nin tesirini remz ve işaret ile
duyurmuştur.
Halkın bütün şekil, sıfat ve mizaçları felekî
vaziyetler gereğince rahîmlerde ayrı olunca, ecelî
müsemmaları da mizaçlarına göre orada muhtelif
takdir olunmuştur.»
Aslına sadık kalarak günümüz Türkçesine
«Mârifetnâme»yi kazandıran Bedir Kitabevi'nin basmış
olduğu nüshalarda nakletmiş olduğumuz bölümleri daha
detaylı olarak okuyabilir inceleyebilirsiniz. Diğer
kitabevleri ise maalesef bu bahislerin önemini
anlayamadıklarından, günümüzde lüzumsuz sanarak
bazı bölümleri, türkçeleştirdikleri metinlere
almamışlardır.
Mevzûu daha fazla uzatmamak gayesiyle, Muhteremi
İmam Azîz bin Muhammed Nesefî hazretlerinin yazmış
olduğu «Zübdetül Hakaik» adlı eserinden alıntılar
yapmayacağım. Esasen gününün şartları içinde bu
konuları açıklamaya çalışan bu değerli din âlimi «Mebde
ve Meâd» adlı eserinde çok teferruatlı olarak çeşitli
hususları açıklamış, burçların ve güneş sistemi içindeki
yıldızların insanlar üzerindeki tesirlerini anlatmış, ölüm
ötesine dair çeşitli hallerden söz etmiştir. Çok geniş olan
bu eseri daha sonra «Zübdetül Hakaik» adlı eserinde de
özetlemiştir. Arzu edenler günümüz Türkçesine çevrilmiş
olan «Zübdetül Hakaik» adlı kitabı da tetkik edebilirler.
İnşâallâh Muhyiddin A'rabî Hazretlerinin «Fütûhatı
Mekkiye» adlı eseri de orijinaline sadık kalınarak
Türkçeye kazandırılabilse. Bu takdirde görülecektir ki,
henüz günümüz insanınca anlaşılamamış ve idrak
edilememiş pek çok gerçek geçmişte yaşamış çok değerli
âlimlerimiz tarafından tesbit edilmiş, ancak günün
şartları dolayısıyla ilmî olarak izah edilememiştir.
Gelelim şimdi ASTROLOJİ ilmine. İnsanın yapısı ile
bağlantısına ve insanlar üzerinde tesir şekline.
BURÇLARIN
BEYİN ÜZERİNDEKİ
TESİRLERİ
Eskilerin "BURÇ" kelimesiyle adlandırdığı
takımyıldızlar yaklaşık 500-600 milyon ile milyarı geçen
sayılarda bir araya gelmiş güneş benzeri yıldızlardan
oluşmuştur. Ve bunlar, evrene, kendi yapılarına uygun bir
biçimde çeşitli kozmik ışınlar yayarlar.
Bunların yaydıkları ışınlar ise Güneş çevresinde
dönmekte olan dünyâyı ve üzerindekileri, tüm sistemle
birlikte sürekli bombardıman altında tutarlar.
Güneş sistemindeki Plüton, Neptün, Uranüs, Satürn,
Jüpiter, Mars, Dünyâ, Venüs, Merkür isimli planetler
sürekli olarak bunlardan gelen tesirleri alırlar ve bir tür
yansıtıcı görevi görerek insan beyinlerini daimî olarak
etki altında tutarlar.
Beynin bu ışınsal etkilerle belli açılımları kazanması 3
ana devrede mütalâa edilebilir.
A-Sperm - yumurta bileşiminin 120. günü.
B-Yedinci - dokuzuncu ay süreci.
C-Doğum anı.
120. GÜN OLAYI
Cenin 120. güne ulaştığında henüz yenri oluşmaya
başlayan beyin ilk kozmik ışınsal tesirleri
değerlendirebilecek düzeye ulaşır. Ve bu ilk aldığı tesirle
birlikte gen yapısında bir değişiklik meydana getirecek
«ruhunu» oluşturacak bir biçimde hologramik dalga
yaymaya başlar!..
Diğer yandan, daha önceden tüm hücreleri birarada
tutan ve sinir sistemi aracılığıyla yayılan bioelektrik ise,
tüm hücreleri bir tür elektromıknatıs durumuna sokmuş
olduğu için, bu beynin oluşturduğu «hologramik yapılı
dalga beden» yâni «RUH», bütün bedene bağlı olarak
sürekli beynin yaydığı dalgalar ile gelişmeye başlar.
Beynin bu 120. günde aldığı tesir neticesinde
«Ruh»unu meydana getirmesi yanısıra; ikinci olarak da
bu ışınlar geliş gücü ve mahiyeti ve açıları itibariyle,
beyinde mevcut olan ikinci bir devreyi açar ise, bu defa
bu beyin, yerkürenin manyetik çekim alanına karşı
koyacak türden bir antiçekim (1) dalgası üretip bunu da
«Ruh»a yüklemeye başlar.
***(1)Bu bahis İNSAN RUHUNUN YAPISI bahsinde
detaylı açıklanmaktadır.
Şayet bu devre o gün de açılmaz ise, bu defa bu
varlığın büyüme devresinde de beyin, dünyâ çekim
alanına karşı koyma gücünü sağlayan bu enerjiyi «ruh»a
yükleyemez.işte bu husus “Said”lik ve “Şaki”lik hâli diye
tanımlanmıştır.
Üçüncü olarak bu anda alınan tesirler kişinin beyninde
belli bir ömür devresine müsaade eden bir tür kontak
meydana getirir. Diyelim ki 45 sene açık kalarak hayata
yolaçacak bir taymır (geri sayım devresi).
Şayet bir kaza durumu sözkonusu olmaz ise, o sürenin
sonunda Marsın, Plüton ve Ay'la beyin haritasındaki
ölüm noktasında bir sert açı meydana getirerek
oluşturduğu ışınım bu beyindeki kontağı kapatır ve beyin
bir anda durur!..işte sapasağlam iken, sebep yokken,
«bir anda öldü» denen olay bundandır!.. Yâni bu üçüncü
tesir de kişinin «ecelini» meydana getirir. Ki bu sürenin
uzaması mümkün değildir.
Nihâyet bir de dördüncü tesir alır beyin bu 120. günde.
O da daha sonraki yaşamında ne kadar açılım
sağlayabileceğini sağlayan ana devre açılım kapasitesini
meydana getirir. Bir diğer ifâde ile «rızık» durumunu.
İşte bu anlattığımız olay 1400 sene evvel
Hz.Rasûlullah aleyhi's-selâm'ın ağzından şöyle dile
gelmiştir:
«Sizin birinizin ana - baba maddeleri 40 gün
anasının karnında toplanır. Sonra o maddeler o kadar
zaman içinde (ikinci kırk yâni 80) katı bir kan pıhtısı
halini alır. Sonra yine o kadar zaman (üçüncü kırk)
içinde mudge yâni bir çiğnem ete tahavvül eder. (120
böylece tamam olduğunda) Allah bir melek gönderir.
Ve tekâmül eden mudgeye dört kelime emrolunur ki;
Onun işini, rızkını, ecelini, sâid veya şakî olduğunu
yaz!.. denilir.
Sonra ona ruh nefholur.imdî, sizden bir kişi iyi iş
işler de hatta kendisi ile cennet arasında bir kaç
kulaç mesafe kalır. Bu sırada yazı gelir, o kişiyi önler.
Bu defa o cehennemliklerin işini işler!.. Sizden bir
kişi de kötü iş işler. Hatta kendisi ile cehennem
arasında ancak bir kulaç mesafe kalır. Bu sırada
kitabı gelir onu önler. Bu defa o kişi ehli cennetin
işini işler. (ve cennete gider) «Buharî».
Evet, demek ki 120. günde ilk beyin cevheri, kozmik
ışın etkileri ile yukarıda, mecâzî bir ifade ile açıklanan,
hususları kayda alarak ve bunları diğer yandan da
«Ruh» üzerine yükleme yaparak faaliyete başlıyor!
Beyin dedik.
Olgun insan beyninde son bilimsel verilere göre,
yaklaşık 15 milyar sinir hücresi yâni nöron mevcut
bulunuyor. Ve her bir hücrenin 16 bin ayrı hücre ile
bağlantılı olarak faaliyet gösterebildiği ifade ediliyor.
Gene bu sahada çalışan değerli bilim adamlarının
bulgularına göre, normal düzeydeki bir insan bu 15
milyar beyin hücresinden oluşan beyin kapasitesinin
ancak % 5-7 arasındaki bir bölümünü; bilim adamları,
düşünürler gibi daha fazla beyin çalışması yapanlarda da
bu kapasitenin % 10-12'ye kadar yükselebilen bir kısmı
değerlendiriyorlar.
Beyin hücrelerindeki bioelektrik enerji diğer hücrelerle
bağlantı kuruyor ve beynin bioelektrik gücü ve bu gücün
içine aldığı hücre grubu kapsamı nisbetinde de yüksek
düzeyde beyin faaliyeti olarak meydana geliyor.
İşte 120. günde beyin cevherinin almış olduğu ilk
kozmik tesirler o kişinin dinî tâbirle «A'yân-ı
sâbitesi»dir!.. Yâni, sabitleşmiş ana programı!.. Öyle ki,
artık bu ana programda asla bir değişiklik söz konusu
olmaz!..
Daha sonra özellikle 7. ay başlarından itibaren gelişen
beyin, istidadını oluşturacak bir biçimde, içinden geçtiği
burçlardan giderek artan bir biçimde aldığı ışın tesirlerini
değerlendirmeye başlar. Bu aylarda alınan tesirler ise
kişinin ilerde düşünme gücünü ve kapasitesini
oluşturacaktır.
Nihâyet beyin 9. ayda ve doğumdan hemen önceki bir
iki gecede en verimli şekilde gelen tesirleri değerlendirir.
Ve doğum durumuna girer. Bu ana kadar alınan tesirler
kişinin sadece, az önce de belirttiğimiz gibi düşünce
dünyasını oluşturan tesirlerdir.
Beyin bundan sonra en güçlü ışın etkilerini ise doğum
anında ananın rahminden dünyâya geldiği anda alır.
Yükselen burç, actend tâbir edilen bu kozmik etkiler
annenin koruyucu manyetik perdesinden dünyâya çıkan
bebeğin beynini en güçlü şekilde etkiler!.. Bu etkiler ise,
o kişinin mizacını, karakterini, çevresiyle ilişiklerini ve
olaylar içinde ne tür bir yaşam süreceğini programlar.
Hemen burada akla gelecek şu sualin cevabını
verelim.
Genetik (irsiyet) diye bir olay var! Genlerin ne
olduğunu biliyoruz. Bu yolla gelen ana bilgilerin kişideki
rolü nedir?..
Genler kanalıyla gelen tüm bilgiler, şayet o kişinin
beyninde kendilerini gösterebilecekleri uygun açıklıklar
bulabilirlerse ortaya çıkarlar. Yok eğer o beyin, genleri
kanalıyla sahip olduğu bilgileri, ortaya koyabileceği bir
biçimde uygun açılım burçlardan almamışsa, onları
aynen kapalı olarak muhafaza eder ve kendisinden
sonrakilere iletir. Tâ ki genlerdeki bilgilerin ortaya
çıkmasına uygun açılımda bir beyin bulana kadar bu
böylece devam eder.
Esasen başlı başına bir kitapta izah etmemiz gereken
bilgileri burada daha fazla açarak okurlarımızı sıkmak
istemiyoruz. Bu sebeple konuyu ana çizgileriyle anlatıp,
sistemi gözler önüne sermeye çalışacağız. İlâhi nizamı,
işleyiş şeklini elimizden geldiğince anlatmaya
çalışacağız.
İşte bu andan sonra, sanki ıslak alçının kalıpta suyunu
yitirdikten sonra yeni bir form almaması gibi, beyin de
yeni açılım tesirleri almaz olur. Ve hangi tür tesirler ile
oluşmuş ise, o kişinin düşünce duygu tasavvur, vehim,
hayal gibi beynî fonksiyonları o düzeyde ölene kadar
devam eder. Nitekim bu yeni tesirlerle açılım olmayışı
da; «yedisinde neyse yetmişinde odur; can çıkmadıkça
huy çıkmaz» gibi halk deyişleriyle anlatılmaya
çalışılmıştır.
Gerçekten bu böyle midir?..
Astroloji doğru mudur?..
ASTROLOJİNİN
İSPATI KENDİNİZDEDİR
Astroloji yıldız falı mıdır, yoksa bir gerçek ilim mi?..
Bize sorarsanız.
İnsanlığın oluş düzeni ve sistemi Astroloji ilminde
mevcuttur. Nitekim Muhyiddin A'râbî de bu yüzden
burçların tesirleri hakkında:
«Dünyada ve cennetlerde oluşan her şey burçların
tesirleriyle meydana gelir» ifadesiyle konuya işaret
etmiştir.
Bu tesirleri fark edip, ancak genel nizam ilâhî içindeki
yerini değerlendiremeyen insanlar geçmişte ancak Ay'a,
Güneş'e ve diğer yıldızlara tapınma durumuna girdikleri
için, daha sonraki devrelerde bu konu kapatılmaya
gidilmiştir.
Oysa... İlâhî düzen içinde yağmurun rüzgârın, yenen
yemeğin yeri ne ise, bu takımyıldızların ve onların
ışınımlarının yeri de odur!.. Her biri ne görev için var
edilmiş ise, o görevi yerine getirmektedirler. Onların bu
tesirleri dahi ilâhî irade içinde kudreti ilâhî ile meydana
gelmektedir.
Nasıl, yediğimiz yemek, içtiğimiz su belli bir enerjiyi
oluşturup bedenimize yararlı oluyor diye bunlara
tapınmak gerekmiyorsa ve tapınılmıyor ise; aynı şekilde
beyinlerimizin çalışma düzeni üzerinde ilâhî takdir ve
tedbir gereği olarak tesirli olan bu burçlara ve planetlere
de asla tapınılmaz ve onlar ilâh düzeyinde mütalâa
edilemez!.. Halbuki, bu gerçeğe rağmen dünyâ üzerinde
bugün güneşin oğluna tapıp, bayrak edinenler mevcûttur.
KENDİNİZDE DENEYİN
Gelelim konumuzun ispatına.
Söylediklerimizin ispatı için önce iki bilgiye ihtiyaç
vardır.
1-Kesin doğum tarihimiz. Senesi, ayı ve günü. Meselâ
1945-1-21 gibi...
2-Doğum saati. Günün hangi saatinde doğmuş
olduğunuz. 02.45 gibi...
Şimdi bu iki bilgiye sahipseniz...
«A'dan Z'ye ASTROLOJİ» kitabını bulunuz ve oradan
doğum tarihinize göre asıl burcunuz ile doğum saatiniz
itibariyle yükselen burcunuzu bulunuz ve okuyunuz.
Yüzde 40-50 arasında özelliklerinizi «esas
burcunuzdan»; yüzde 50-60 arasındaki özelliklerinizi de
«yükselen burcunuzda» bulacaksınız. Duygularınızı
görmek için de doğduğunuz saatte ayın hangi burçta
olduğunu öğrenip, okuyarak çözebilirsiniz.
Şayet kendi doğum tarihinizi veya saatinizi
bilemiyorsanız bildiğiniz bir yakınınız için de aynı
çalışmayı yaparak sözlerimizin gerçek olduğunu
görebilirsiniz.
Biz Cenâb-ı Hakk’ın mânâ yoluyla ihsân ettiği bu tür
sayısız bilgiyi bilfiil kişiler üzerinde araştırma yaparak
kesin hale getirdik. Dilediğimiz sizlerin de aynı
araştırmayı yaparak ilâhî düzenin nasıl işlediğine dair
kesin bilgilere kavuşmanızdır..
Zirâ daha ilerde anlatacağımız bir takım hususların,
beynin bu işleyiş düzeni ile son derece yakından alâkalı
olduğunu göreceksiniz. Onun için öncelikle bu bölümün
çok iyi bir biçimde anlaşılması gerekmektedir. Esasen
kişinin yüzde 90’lara varan bir biçimde, tüm özelliklerini
dahi okuyabilmek ehli için mümkündür.
Bunun için gök günlüğü denen «Ephemeris» adlı bir
kitap ile «Daltons table house» adlı ikinci bir kitaba
ihtiyaç vardır. Birinci kitapta, sizin doğduğunuz günde
güneş sistemindeki tüm planetlerin, hangi burçların kaç
derecesinde olduğu bilgisayarlarca hesaplanarak
yazılmıştır. İkinci kitapta ise hangi burçların doğduğunuz
saatte kaçar derecelik açılarla beyninizi etkilediği
hesaplanır.İşte çıkan netice sizin «alın yazınız»dır!..
Bu kader değişir mi, değişmez mi; ne yönleri ile
değişir veya değişmez; gerçekleşirse ne düzeyde ve
nasıl olur, bunları ilerde «KADERE İMAN» bölümünde
âyet ve hadîs’lerin ışığında izaha çalışacağız. Şimdi
gene konumuza devam edelim.
İşte beyin, bir beyin astroloji haritası çizildikten sonra,
planetlerin düştükleri burçlara, birbirleriyle aralarında
oluşturdukları açılara göre kişinin çeşitli yönleriyle
kabiliyetleri huyları, karakteri, mizâcı hakkında oldukça
fazla şey söylenebilir. Velev ki o kişiyi hiç görmediniz!..
Ancak burada çok önemli bir husus söz konusu tarih ve
doğum saatinin kesin gerçek olması.
Peki bu gaybı bilmeyi iddia etmek, ya da gaybı bilmek
değil midir?..
Siz şayet bir otomobil fabrikasının çıkardığı modelleri
ve bu modellerin özelliklerini, bunların teknik
niteliklerini, motor devrini, turunu, sair inceliklerini
kataloglardan öğrenmişseniz; ve sonra da biri gelip
falanca şu marka ve model bir araba almış derse; sonra
da siz o arabanın özelliklerini sayarsanız bu gaybı
bilmek midir?.. Asla!..
Demek istediğim şudur. Şayet bir planetin hangi
burçta iken ne tür özellikler oluşturduğunu bilgi ya da
tecrübe yollu öğrenmişseniz, genel hatları itibariyle bir
insanın da bir çok yönlerini, onu görmeden
tanıyabilirsiniz. Bu asla gaybı bilmek olmayıp.ilâhî düzen
içindeki ilimlerden bir ilimdir.
Peki bu ilim bize ne getirir?..
Bu ilmi bilmek lüzumlu mudur?..
Bu ilmin insan için ne gibi yararlarından söz edilebilir?
Evet bu suallerin cevabını şöyle sıralayalım.
Astroloji ilminin deneylerinizle bir gerçeğe dayandığını
gördükten sonra ister istemez bazı suallerin cevaplarını
aramak zorunda kalacaksınız, şayet düşünen bir beyne
sahip iseniz.
Eğer sizin sayısız özellikleriniz, sizin hiç bir katkınız
sözkonusu olmadan daha doğduğunuz zaman
programlanmışsa, ben dediğiniz varlık nedir? Elinizden
gelenler nelerdir ve nereye kadardır?.. Neden varsınız?..
Varlığınızı değiştirebilir misiniz?.. Nereye kadar?..
Nasıl?.. V.s. v.s. Şimdi biraz astrolojik bilgileri
sıralayalım. Sonra ana konumuza bağlanalım.
BURÇLARIN
OLUŞTURDUĞU
16 GRUP
Burçların yaymış olduğu ışın türleri esas olarak 4’e
ayrılır. Bu türler eskiden yapılan tasnifte, şu isimlerle
belirtilmiştir:
Ateş; Koç - Aslan - Yay
Hava; İkizler - Terazi - Kova
Su; Yengeç - Akrep - Balık
Toprak; Boğa - Başak - Oğlak
Şimdi önce bu dört gruptan söz edelim.
«Ateş» gurubunun en bariz özelliği, bu guruptan olan
kişilerin kendini beğenmiş, gururlu, dediğim dedik, bir
yapıda olmalarıdır. Daima çevrelerine hükmetmek
isterler. Hep zirveye taliptirler.
«Hava» gurubunun özelliği ise havaî bir tip
olmalarıdır. Sebâtkâr olmazlar. Her konuya dönüktürler.
Fakat bir süre sonra o konudan bıkıp başka bir konuya
merak sararlar. Fedakâr ve çevreyi düşünen tiplerdir.
«Su» gurubunun ortak özelliği ise son derece
duygusal bir kafa yapısına sahip olmalarıdır.
«Toprak» gurubu insanların ortak özelliği ise sabit
fikirli ve genelde maddeye dönük, paraya bağlı
olmalarıdır.
Ancak...
Dikkate alınması gerekli en önemli husus.
Dedik ki az önce. Esas itibariyle herkesin iki ana
burcu vardır.
A-«Ana» ya da «İç» burcu.
B-«Yükselen» ya da «Dış» burcu.
Biz daima karşımızdaki kişide, onun «dış burcundan»
yani "yükselen" burcundan gelen özellikleri görürüz. Ve
kişi daha büyük çoğunlukla dış burcunun getirdiği
özellikler istikâmetinde yaşar. İnsanların çok büyük
çoğunluğunda «İç» burç ile «dış» burç farklıdır. Bundan
dolayı da siz kendinizin veya karşınızdaki kişinin sadece
«İç» burç özelliklerine vâkıf olursanız, çoğunlukla o
kişide bunları göremezsiniz!..Zirâ önce de yazdığımız
gibi, kişinin davranışları, mizâcı tamamiyle «dış»
burcunun yâni «yükselen» burcunun etkisi altındadır.
Ve günümüzde insanların burçlar konusunda şöyle
uzaktan bir bakıp sonra da inanmadan geçmelerinin ana
sebebi bu «dış» burç ya da «yükselen» burç konusunda
bilgilerinin olmayışında yatar.
Bize lûtfedilen ilme göre, vâkıf olmuşuzdur ki, kişi 35-
40 yaşlarından sonra iyice «yükselen» burcun kapsamına
girmekte ve bu kişinin kişiliği yüzde 70-75’e varan
nispetlerde «dış» burcuna dönüşmektedir.
Bu sebeple karşımızdaki kişiyi doğduğu tarih itibariyle
edindiği «İç» burç yönünden ziyade, doğduğu saat
itibariyle edindiği «dış» burç yönünden tanımak zarureti
söz konusudur.
Bir kişinin iç ve dış burçları şöyle çaprazlaşabilir. İç
burcu Dış burcu Ateş Ateş Ateş Hava Ateş Su Ateş
Toprak
Ateş grubundan birincisinde olan kişi son derece
bencil, yaşamdan önce kendisini düşünen, dünyânın
kendi çevresinde dönmesini isteyen, istekleri olmayınca
da sadece kendi menfaatinin gerektirdiği biçimde bir
yaşamı tercih eden kişi olacaktır.
İç ateşe dış hava gelir ise, bu defa yukarıdakine
benzer düşüncelere sahip olmasına rağmen, bu kişi
yaşamında havai meşrebi olacak, kolay kolay âdetlere
bağlı kalmayacak; çevresine yararlı faaliyetlerde, kendini
fazla düşünmeden, bir takım davranışları ortaya
koyabilecektir.
Ateş iç’e Su dış burçlara gelince. Yani Koç veya Aslan
yahût da Yay gibi bir iç burca sahip olmasına rağmen,
dışarıya bir Yengeç ya da Akrep veya Balık düşmesi hali.
Hayatı sıkıntı ve huzursuzluğa namzet bir kişi geliyor
demektir. Zirâ içteki ateş kaynaklı yapı dıştaki su nitelikli
kapayıcı yapı yüzünden sürekli bastırılır. Bu da kişide
büyük oranda bir takım iç sıkıntıları meydana getirir. Bu
tesirler bazen çok artar, bazen de nispeten geriler.
Ateş içe rast gelen toprak dış da gene nispeten
yukarıda saydığımız gibidir; ancak üsttekinde görülen
şiddetli sıkıntılar ve bunalımlar bunlarda daha azdır.
Kafada cömert olan bu kişi fiiliyatta kolaylıkla para
harcayamaz. Çevrenizde gördüğünüz bildiğiniz
zenginlerin yüzde doksana yakınının dış burcu toprak
gurubundan olan boğa veya oğlaktır. Ya da haritasında
toprak gurubu, bu burçlarında birkaç güçlü planet
mevcuttur. Veya 2. evinde para getiren güçler mevcuttur.
Esasen burada konuya sadece bazı örnekler vermek
istediğimiz için detaylara fazla girmeyeceğiz. Gelelim
Hava içe düşen dışlara. İç burcu Dış burcu Hava Ateş
Hava Hava Hava Su Hava Toprak
Hava gurubundan olan bir beyinin en bâriz özelliği
insanlığa yardımı, yararlı olmayı düşünen bir kafa sahibi
olmasıdır. Yaşamı oldukça objektif olarak seyredip
değerlendirmeye çalışır, hoşgörülüdür. Ancak bütün
bunlara rağmen dışa gelen ateş bu durumdaki havayı
son derece gururlu kendini beğenmiş bir görüntüye
sokar.
İç kova ise son derece akıllı ve kendini beğenmiş bir
tip; iç ikizler ise zeki ve gururlu bir tip oluşur.
Terazi’deyse doğru bildiğini dom dom söyleyen kimseden
çekintisi olmayan bir tip ortaya çıkar. İç havaların genel
bir diğer karakteristiği, zaman zaman kendilerini sanki bu
dünyânın değil de başka bir dünyânın insanı imiş gibi
hissetmeleridir.
Şayet iç havaya karşılık dışa bir su gelirse görüntü
hayli farklı olur. Zirâ, kafadaki özgür düşünce, dıştaki
duygusal ve bağımlı bir karakter ile kayıtlanmış olur.
Özgür kafa, dış yengeç ise evine, ailesine bağımlı onlar
için kendini harcayan bir tip oluşturur. Dış Akrep olursa
bu defa duygusal davranışlardan kurtulamayan fakat
oldukça özgür davranışlar ortaya koyabilen, iradeli ve
tahakkümcü bir tip düşer. Bunu ancak kararsız eden içe
düşecek bir ikizlerdir. Dışa düşen bir balık ise özgürce
yaşamın zevklerine yönelebilen bir tip oluşturur.
Hava gurubu burçlar içinde akıllı olan Kova, zekî
olan İkizler, sevgi dolu olan da Terazidir.
Esasen burçlar içinde en güçlü akıl kova insanında
mevcuttur.
Dışa düşen toprağa gelince. Şayet boğa düşerse,
yeme - içme ve sohbet zevklerine düşkün, kazanca
yönelik hırsı fazla bir tip çıkar. Başak düşerse hırslı,
hareketli, düzenli kazanca dönük araştırmalar içinde bir
kişi olur. Ama ne yapsa bir boğa gibi para yönünden
şanslı olamaz; zaman zaman eline para geçer fakat
arkasından büyük miktarlarda kaybeder. Oğlak da ise
kararlı, olgun, hoşgörülü, yardımsever fakat parasına da
çok bağlı bir tip oluşur. Eğer oğlak’ın içine Kova
düşmezse, Oğlak karakteristiği hemen bütün burçlara
hâkim duruma geçer.
İç burcu Dış burcu Su Ateş Su Hava Su Su Su Toprak
Su gurubunun genel karakteristiği son derece
duygusallıktır. Bu duygusallık dışa rastlayan bir ateşle
birlikte genellikle kontrol edilemeyen taşkın davranışlara
kadar uzanır. Meczup yapılı, denen kişilerin yüzde 90’ı iç
burcu su, dış burcu ateş, gurubu olanlardan çıkar. Bu
kişiler hayatta en çok pişmanlık duyan kişilerdir. Çok
defa duygusallıkları yüzünden ve kendilerini kontrol
edememeleri yüzünden istemedikleri davranışları ortaya
koyup, sonra da bundan büyük pişmanlık duyarlar. Tam
anlamıyla taşkın tiplerdir. Esasen iç dünyalarında son
derece merhametli, müşfik kimselerdir.
İç suya isabet eden bir dış hava ise en büyük
hayırseverlerin ortaya çıkmasına sebep olur. Zirâ hava
gurubu eli açıklığı verir buna bir de son derece
merhametli düşünce gelirse eşittir hayırseverliliktir.
Toprak dışa gelince ise. Duygusal ama kendi menfaatine
dönük; son derece mütevazi, fakat menfaatine halel
gelme ihtimali karşısında da kaplan kesilen bir tip ortaya
çıkar.
İ ç b u r c u D ı ş b u r c u
Toprak Ateş
Toprak Hava
Toprak Su
Toprak Toprak
Toprak gurubuna bir dış ateşin gelmesi genellikle
gene taşkın bir tipin ortaya çıkmasına yol açar. Ancak bu
tip su gurubundaki kadar kontrolsuz değildir. Ayrıca su
gurubundaki taşkınlıkların kökeninde duygusallık
olmasına karşılık; toprak gurubunun kökeninde ise
menfaatler yatar genellikle.
Havanın dışa gelmesi halinde ise, kafadaki maddecilik
ele kadar uzanmaz ve «sanki eli açık» bir görüntü ortaya
çıkar. Oysa esasen bu kişi kafaca hayli maddecidir.
Dış suda ise merhametli, acıyan ama yardımları küçük
miktarları geçmeyen tipler görülür.
Toprağa rast gelen dış toprağa gelince.
Son derece mütevâzi ama âdeta «varyemez» tipleri
görürsünüz.
Genellikle de zenginlerdir.
Astroloji ilmine vâkıf olanlara göre son derece yetersiz
olan bu bilgileri, kitabımızın ana konusu başka olması
hesabiyle böyle kısa kısa vermekten başka çaremiz yok.
Esasen bu konuda daha yazılacak pek çok şey
mevcut.inşâallah onları «ASTROLOJİ ve SIRLARI» isimli
kitabımızda anlatmaya çalışacağız.
Şimdi görüldü ki dört içe düşen dört ayrı dış yapı
itibariyle toplam 16 grup insan çıktı. Bunu biraz daha
detaylandırmak gerektiğinde, ikinci basamakta
144 ana grup ile karşılaşırız. Ki her insan bu 144
guruptan birindedir.
Meselâ iç Koç’tur, dış Aslan’dır, yâni ateşe ateş; veya
iç Kova’dır, dış Yay, yâni havaya ateş; yahût iç
Yengeç’tir, dış Oğlak, yâni suya toprak vesaire gibi.
Demek ki herkesin «İki ana burç gurubu» vardır.
«İç» burç kişinin İSTİDADINI gösterir.
«Dış» burç kişinin KAABİLİYETİNİ gösterir.
Beyin kişinin «Levh-i mahfûzu»dur!..
Beyin, cevherinin 120. günde almış olduğu tesirler de
kişinin, kendindeki «a’yân-ı sâbitesi»!.
Dünyâ yaşamı ve tüm insanlar,ilâhî takdir ve tedbir
gereği, tamamıyla burçların ve onlardaki güçleri
ulaştıran meleklerin hükmü altında olduğu gibi; berzâh
âleminde olanlar, yâni ölümü tadıp fizik bedeni
terkettikten sonra kıyâmete kadar olan devrede yaşamını
sürdüren tüm insanlar ve cennetler ile cehennem dahi bu
burçlardan gelen tesirlerin hükmü altındadır!..
Ve bu hususta Muhyiddini A’râbî’nin keşfi son derece
isabetlidir!..
Böyle olunca insanlardan kimler birbirlerini severler ve
kimler de birbirlerine yaklaşamazlar, iterler.İki insanın.
Şayet.
«İç» burçları aynı guruptan, «dış» burçları aynı
guruptan ise birbirlerine sempati duyarlar.
«İç» burçları aynı, «dış burçları» ayrı, biri ateş öteki
hava ise, yahûd biri su diğeri toprak ise birbirlerine
çekerler.
«İç» burçları biri ateş diğeri su ya da toprak ise bir
araya kolay kolay gelemezler kafaca. Hele dışları da
ateşe karşı su ise âdeta iterler birbirlerini.
«İç burçları» birbirine yakın fakat «dış» burçlar ters
ise beraber arkadaşlık etmeleri zordur. Meselâ iç havasuya
dış ateş - su. Ya da iç hava - ateşe dış ateş -
toprak, dış ateş - su.
Bir de şu husus vardır. Çaprazlama bakış açıları.
Meselâ siz «düşünce» yapınızla yani «İç» burcunuzla
karşınızdakinin davranışsal yâni «dış» burcuna
bakarsınız ve beğenirsiniz, ama kafaca uyuşamazsınız.
Sebep..?
Çünkü sizin içinizle - dışınız çaprazdır. Yâni iç
burcunuz hava ya da ateş, yahût bunun aksi su veya
toprak; buna mukabil karşınızdakinin de bunun gibi zıt
bir durumdur. Diyelim ki sizin içiniz hava dışınız sudur,
onun da dışı ateş içi topraktır. Şimdi siz hava
gurubundan olan kafa yapınız ile onun ateşsel «dış»ını
seveceksiniz ama konuşup anlaşmaya gelince sizin kafa
yapınız ile onun kafa yapısı da bağdaşmayacaktır. Daima
yaşama ve olaylara apayrı pencerelerden bakacaksınız..
Demek ki iki insanın biraradaki yaşamı, iş ve
arkadaşlık ya da evlilik olsun hep bu burçlarının; yâni
beyin açılımlarının birbirine uyması ve dolayısıyla
beyinlerinin yaydığı radyasyonların birbirini en azından
itmemesine bağlıdır. «İç» ya da «dış»ları birbirini
çekmeyen insanların ise birarada bulunmaları imkân
dışıdır.
«Dünyada kim kimle baraber ise ölüm ötesinde de
onu arar ve onunla beraber olmak ister» sırrı kısmen
bu esasa dayanır. Demek oluyor ki insanların arasındaki
münasebetler ve sempati - antipati konusu dahi beyinler
arası benzer açılımlar dolayısıyla ortaya çıkmakta. Şimdi
bakın, bir kişiyi seviyorsunuz arıyorsunuz, mutlaka
burçlarınız arasında benzerliği tesbit edeceksiniz. Ki bu
daha ziyade dış burçların benzer - yakın karakterli
olmasındandır.
Şimdi belirgin olarak ortaya şu husus çıkmış oldu.
İnsanların gerek kendi yapıları ve gerekse birbirleriyle
olan ilişkileri hep beyinlerinin burçlar tarafından
programlanma biçimine bağlı!.. Öyle ise yaşam içinde
oluşan duygusallıkları ve tepkileri neye bağlıyacağız?..
Duygusal hassasiyetimizi, doğum tarihimizde ayın
bulunduğu burca ve hangi sahada daha duygusal
olacağımızı da doğum saatimize göre, ayın haritamızda
içine düştüğü evin konusunda bağlayacağız!..
Burada üzerinde en önemli bir husus olarak tekrar
tekrar durduğumuz husus kişinin «yükselen burcudur».
Zira astrolojik tüm olaylar, çoğunlukla yükselen burç
yönünden aldığınız tesirlere göre oluşur. Şayet siz
«yükselen» burcunuzu bilmiyorsanız ve hatta bundan
daha ileri olarak, doğum anınıza göre çıkarılmış beyin
açılım haritanıza sahip değilseniz, olayların nasıl ve ne
şekilde sizi etkilediğini anlamanız mümkün olmaz. Hiç mi
anlama yolu yoktur?..
Bir pratik anlama yolunu size gösterebiliriz. Ama
bilinmelidir ki bu kesin olmaz. Çünkü bazı hallerde
haritanızda bulunan herhangi bir eve düşen birkaç planet
o evdeki burcun sanki «yükselen» burcunuzmuş gibi
yapınızı etkilemesine yol açar. Ama gene de pratik
olarak dediğimiz yolu deneyebilirsiniz. Alacağınız
Astroloji kitabında «yükselen burçlar» bölümünü bulun
ve «yükselen» burca göre verilen fizik yapı tariflerini
okuyun. Hangisi sizin fizik yapınıza en çok uyuyorsa
muhtemelen «yükselen burcunuz» olabilir. (1)
***(1) "A'dan Z'ye ASTROLOJİ" kitabını okumanızı
tavsiye ederim bu konuda. Yazarı: Nuran Tuncel..
KİTSAN Yayınları.
Karşınızdaki bir kişinin ya da kendinizin «yükselen»
yâni «dış» burcunuzu anlamanın bir pratik yolunu da
kısmen burada özetlemeye çalışalım.
«Yükselen» burç tespitinde önce gurubu sonra da o
gurup içinde hangi burç olduğunu tespit edeceğiz.
Ateş gurubundan işe başlayalım. Koç elinde
parmaklar, ince olmayan uzun ve tırnak uçları, küte
yakın kavislidir. Esasen yükselen koç tipi kişiler güçlü,
orta ya da uzun boylu, alnı hafif açık ve çıkık tiplerdir.
Eti dolgundur ama toplu denmez.
Bu gurubun ikinci burcu Aslanlar ise yapılarıyla,
saçlarıyla ve elleriyle hemen belli olurlar. Elleri bütün
yakışıklı ve gösterişliliklerine rağmen, ister kadın olsun,
ister erkek, bir pençe gibidir genelde. Güçlü ellerin
parmaklarında eklem yerleri son derece belirgin ve
kemiklidir. Su eli ne kadar etli, tombul, yumuşak ise, bu
da zıddına o kadar sert, kemikli ve güçlüdür. Geniş
omuzlar, kadınsa gür ve havalı saçlar, gösterişli hemen
dikkati çeken bir yapı.
Yay’a gelince. Genelde, açık enli ve geniş bir alın,
oval ve kemikleri belirsiz kılacak düzeyde bir yüz.
Düzgün bir burun, etli olmayan dudaklarıyla konuşkan,
iğneleyici ve zaman zaman da alaycı bir tip. Genellikle
ince uzun, 35 yaşa kadar zayıf sonra balık etinde ve
mide düzeyinde şişkinliği olan bir tip. Umumiyetle girdiği
toplumlarda dikkati çeker.
Hava gurubundakilere gelince.
İkizlerdekiler. Zayıf ince orta ve uzun boylu biri. Eller
ince uzun ve kemikli; parmaklar kadınlarda kürdan gibi
erkeklerde de son derece ince, tırnaklar ince uzun ve
sivri. Kadın yüzünde güzellik, fakat erkekte son derece
kemikli, iri bir burun, ufak kulaklar. Mideden şikâyetleri
çoğunlukta. Sinir sistemleri hassas, elleri açık!
Yerlerinde duramazlar ve sık fikir değiştirirler.
Terâziye gelince. Yüz ister kadın olsun ister erkek,
son derece güzel. Eller kemikliliğini yitirmiş, fakat tombul
da değil; boy orta uzun arası!.. Vücut düzgün. Yanakta
ben söz konusu. Konuşkan, canlı, sevecen, hareketli!..
Kovaya gelince. Hayli az rastlanır. Tıknaz, orta boylu
güzel değil sevimli, cana yakın, özellikleri elektrik ve
elektronik eşyalar ile ilgilenen, kendini beğenen bir tip.
Eller az etli ince uzun, tırnaklar uzun ucu sivri.
Su gurubundakilere gelince.
Yengeç. İster kadın, ister erkek hemen tanınırlar. Kısa
veya orta boy. Etli sayılır bir vücut. Yuvarlak bir baş,
üstü kemikli öne sarkık ucu sivri bir burun. Kadında
göğüsler belirgin iri. Eller tombul, parmaklar kısa etli ve
uçları sivriye yakın. Zaman zaman aniden karamsarlığa
kapılan bir tip. Çene ufak, nokta tip!..
Akrep de kolay tanınır. Orta veya kısa boy. Belirgin
kemikli ucu kesik «V» çene. Bacaklar kısa. Yüz
genellikle cazibeli. Ten umumiyetle pembemsi beyaz.
Kadında ekstra etki söz konusu değilse diğer su
burçlarında olduğu gibi göğüsler ve kalçalar belirgin.
Enerjisi kolay kolay tükenmeyen ve çevresine hükmeden
bir tip. Her yerde yönetici tavırlar ve eleştiricilik
Balık ise son derece toplu. Büyük yuvarlak ya da hafif
oval etli yüz, iri burun, iri kulak, Akrep’te olduğu kadar
arkaya yapışık değil. Yuvarlak etli çene ve gıdı!..
Evet buraya kadar anlattıklarımız pratik olarak kişinin
«yükselen» burcunu tanımak için bir formül; ama asla
kesin olarak böyle diyemeyiz; çünkü o kadar sayısız
yarattığı oluşumları vardır ki Cenâb-ı Hakk’ın, bunları
ancak guruplar içinde mütalâa edebiliriz.
Şimdi biraz da insanların astrolojik etkilerle nasıl
etkilendiği üzerinde duralım.
Birinci etki alım şekli. Doğum anınızda güneş
sistemindeki planetler nerelerde ise, onların üzerinde
diğer planetler 30-60-90-120-150-180 derecelik açı yapar
bir biçimde geçerken, mutlaka geçtikleri evin ihtiva ettiği
konuda bir hareket oluşur.
İkinci etki alım şekli. Bu planetler şayet sizin
haritanızdaki bir planet ile birbirleri arasında belirttiğim
açıları oluşturacak bir biçimde geçerse bu defa gene
benzeri türden, fakat daha sert etkileşimler meydana
getirir. Meselâ haritanızdaki Venüs ya da Marsınızın
üzerinden, bir Güneşin bir Satürn veya Uranüs ile 90 ya
da 120 derecelik açı yaparak geçmesi gibi.
Üçüncü türden bir etki de Ay dolayısıyla oluşan bir
etkidir. ay duygularımız ile son derece yakın ilişki içinde
olan bir planettir. Özellikle bizim «yükselen»
burcumuzdan ve yükselen burcumuzun mensup olduğu
gurubun diğer burçlarından geçerken, bizi son derece
etkiler ve çoğu zaman tasvip etmeyeceğimiz aşırı
duygusal, fevrî davranışlar içine bizi sokar.
Şayet o anda aklımızla içimizde kabaran duygularımızı
bastıramazsak, sonradan pişmanlık duyacağımız bir fiîli
ortaya koymamız ya da sözü sarf etmemiz mukadder
olur.
Hemen burada şu mânâya gelen hadîs-i şerîfi
hatırlatalım:
Enes radıyallahu anh naklediyor:
Rasûlullâh salla’llâhu aleyhi ve sellem buyurdu ki:
-Cenâb-ı Hakk bir kazasını yerine getireceği zaman
o kulun aklını başından alır, o kul bu halde o işi işler;
sonra o kulun aklını iade eder de bu defa o kul
pişman olup, ben bu işi nasıl yaptım der. (Deylemî)
Evet, KADER nasıl hükmünü yerine getirir. Önce onu
görelim. Normal akıllı bir insan, ama ne çare ki kaderin
hükmü geldi çattı. Mars Güneşinin üzerinden geçerken,
ayda yükselen burcundaki bir planetin üzerine düştü. İşte
o anda ne olduysa oldu, son derece sudan bir sebeple
karşısındaki kişiye karşı içinde aniden bir şiddet uyandı
ve çekip bıçağını saplamaya başladı!.. Aklı başına
geldiği zaman ise karşısındaki 12 yerinden bıçaklanarak
ölmüştü!.. Sonra şöyle konuştu: «Bir anda aklım
başımdan gitti, vurdum vurdum. Aklım başıma geldiğinde
ise iş işten geçmişti!..»
İşte sık sık gazetelerde gördüğünüz bu satırlar
bilinçsiz olarak anlatılan «kader» hükmünden başka bir
şey değildir!..
Nitekim yukarıda nakletmiş olduğumuz hadîs-i şerîf de
bu söylediklerimizi aynen teyid etmektedir. Böyle olunca,
biz kimseyi suçlamayacak mıyız?.. Bu sorunun cevabını
ileride «kadere imân» bölümünde vermeye çalışacağız.
Ayrıca kader konusunu en kapsamlı şekliyle "AKIL ve
İMAN"isimli kitabımızda okuyabilirsiniz.
Şimdi sadece olayın geliş şekline bakalım
Evet Allahu Teâlâ’nın kaderi nasıl yerine gelir. Daha
doğrusu her an nasıl uygulanmada..?
Beyinlerimiz her an burçlardan gelen sayısız kozmik
ışınların bombardımanı altında!.. Bu ışınım,
beyinlerimizin ilk açılışı kadar ki kapasitesiyle her an
alınıp değerlendirilmede. Bu gelen ışınım, sürekli olarak
değişen açılar ve değişen güçlerle beynimizde çeşitli
planetlerin etkisiyle açılmış devreleri etkiliyorlar.
Meselâ ilk açılımdaki Mars devresi, bir zaman
Jüpiter ’in yansıttığı ışınımı alırken bir süre sonra
Satürn’ün yansıttığı, bir süre sonra Güneş’in yansıttığı
ışınımı alıyor. Ya da ilk açılım ile ay; sürekli üzerinden
geçen çeşitli planetlerin yansıttıkları tesirleri almada; ve
gene süratli devriyle çeşitli ilk açılım devrelerini
etkilemede.
Böylece bizler sürekli olarak halden hale girmekteyiz.
Bazı kişilerin ilk programlanışları çok sert olur ve
bunlar beyin yapıları itibariyle çok hassas olarak
aramızda yaşarlar. En ufak bir etki alımında hemen
duygulanırlar, daima meseleleri olduğundan çok büyük
olarak görüp değişik hallere girerler.
Bazıları da son derece ağır kanlı, zor değişen
tiplerdir. Gene bazıları dışa dönük, atak, girgin; bazıları
da içe dönük, pasif, ilk hareketi hep karşılarından
bekleyen tiplerdir.
Bazılarının iç dünyalarında çok büyük hareketler olup
bunları bir türlü dışa vuramazlar; bazıları da aksine, çok
konuşkan hareketli, etkileyici tiplerdir ama iç dünyaları
dışı yeterli oranda besleyebilecek kapasiteye sahip
değildir. Çoğunlukla bundan dolayı iç dünyalarında
pişmanlıklar duyagelirler.
Kısacası insanların bütün huyları, karakterleri,
mizaçları tamamıyla beyinlerinin ilk açılımında aldıkları
açılımlar, programlanma istikâmetinde oluşur. Ve bu ilk
tesirlerde ne kapasitede bir açılım ve yönlenmeye nail
olmuşlarsa, artık yaşamlarında da o istikâmette bir
çalışma içine girerler. Ama bu gene de nasıl başladılarsa
öyle bitecektir, demek değildir. Zira, ilk açılımdan sonra,
bir vesile ile o kişi şayet zikre başlar ise, bu defa
beyninde yeni açılımlar oluşacağı için, huylarında,
davranışlarında bazı değişiklikler olmaya başlar.
Ancak bu değişiklikler, daha ziyade kişinin «istidat»
yönüyle alâkalı olan, doğum günleri ile ilgili olarak aldığı
tesirlerde daha çabuk görülür. Kişinin «kâbiliyet»iyle
alâkalı, doğum saatiyle ilgili devrelerde ise, değişim çok
daha yavaş olarak meydana gelir.
Daha önceden de belirtmiş olduğumuz gibi, 120.
günde alınan tesirlerle ilgili hususlarda ise, yani kişideki
«A’yân-ı sâbite»de ise asla değişiklik olmamaktadır!..
«said ana karnında saiddir; şakî ana karnında şakîdir».
Yâni Cennete gitmesine yol açacak ekstra antiçekim
dalgalarını üretme ihsanına beyin daha 120. günde nail
olmuştur. Ya da maâlesef hayır!..
Muhakkak ki Allah dilediğini yapmadadır!.. Ve
trilyonlarla güneşin içinde yüzdüğü evreni var eden güce
sual sorulmaz yaptığından!..
Evet beyin belirli «zikir» türleri ile yeni açılımlara
kavuşur ve bundan dolayı da kişinin gerek dünyâ
yaşantısı ile alâkalı, gerekse de ölüm ötesi yaşantısını
etkileyici bir biçimde sayısız etkiler meydana gelir dedik.
Şimdi hemen burada şu sual akla gelir.
Yoga’da genellikle kullanılan ve budizmde «mantra»
kelimesiyle tanımlanan özel anahtar kelimeler vardır ki,
bunların yogada trans ya da teveccüh ya da yönelim gibi
kelimelerle kastedilen hallerde tekrarı söz konusudur.
Bundan başka böyle bir kelime de kendisi bulup; bu
kelimeyi tekrar ederek bir şey elde edemez mi insan?..
Bu sualin cevabını tam olarak anlayabilmek için çok
geniş boyutlarda meseleye bakmak mecburiyetindeyiz!..
İslâm’daki «zikir» kelimeleri olan Allah’ın isimleri,
esas olarak varlıkta yürürlükte olan mânâlardır ve
beyinde de bu mânâları ortaya çıkartıcı devreler zaten
kozmik plandan düzenlenmiştir. Siz bu kelimeleri
tekrarlayarak, beyninizin kozmik plana göre bir tür
frekans ayarlarını yaparsınız ve evrensel mânâlar ile
iletişim içine girersiniz!.. Meleklerle görüşmeye
başlarsınız!..
Oysa bu anlama gelmeyen «mantra»larla sadece
beyinde rasgele bir hassasiyet, alıcılık oluşturursunuz ki,
bu da sizin «CİN» denilen ateşin-manyetik bedenli
varlıklarla iletişim kurmanıza yol açar!.. Bunların ise en
iyileri bile pek çok şeyden mahrum kalmanıza yol açar!
Yâni özet, İslâm’daki «Allah isimleriyle» zikir, sizde
Allah’a yaklaşma ve O’ndaki sayısız özellikler ile
bezenme hali oluştururken; bunun dışındaki kelime
tekrarlarının beyninizde oluşturacağı hassasiyet - alıcılık
sadece «cin»lerle bağlantı kurmanıza sebebiyet verir. Bu
da neticede onların sayısız şekillerde sizi aldatmalarına
ve sizin de hiç farkında olmadan onların hükmü altına
girmenize yol açar.
Öyle ise her hâli ilâhî mânâları zâhire çıkarmak
suretiyle zikirde olan varlıklar ile oluşturulan bağlantılar
o zikrin bize yansımasına yol açacaktır. Ki bu da canlılar
olan yıldızlarla oluşur.
Evrendeki tüm varlıklar, var edenin sayısız
özelliklerinin âşikâre çıkmasına vesile olmak gayesiyle
ve sanki o özelliklerin yoğunlaşması suretiyle
oluşmuştur. Bir diğer ifade ile; tüm takım yıldızlar, yıldız
birikimleri olan galâksiler hep vareden mutlak varlığın
sayısız isimlerinin ve vasıflarının yoğunlaşmış halleridir
gerçekte!.. Ve bunların yaydıkları sayısız kozmik ışınım
dahi kendilerini oluşturan mânâların tüm varlığa
yayılmasından başka bir şey değildir.
İnsana bakıp, «bu etten - kemikten ibâret basit bir
hayvandır!.. ruhu yoktur!!! ebedî bir hayatı yoktur!..
değişime girer ve tükenir!..» demek ne kadar ilkel ve dar
görüşlü bir anlayış ise.
Galaksilere, takım yıldızlara, burçlara, Güneş
sistemindeki planetlere bakıp da, onlar için. «bunlar
basit yıldızlardır. doğar, ölürler. canlılıkları yoktur,
cansızdırlar!.. laf olsun diye oluşmuş ve
oluşmaktadırlar!.. Ne etki alırlar ne de etki verirler.»
demek de o kadar ilkellik ve dar görüşlülüktür!..
«HİÇBİR ŞEY HARİÇ OLMAMAK ÜZERE, HER ŞEY
ALLAH’I TESBİH VE HAMD ETMEKTEDİR ANCAK SİZ
ONLARIN TESBİHİNİ ANLAYAMAZSINIZ» (İsra - 44)
Âyeti dahi onların canlılığına ve bir görev ifâ etmekte
olduğuna işaret etmektedir.
Böylece olayı izah şartlarından mahrûm olan eski
kemâl ehli de, bu yıldızlarda yaşayan meleklerden
sözetmişlerdir ki esasen aynı şeydir. Bir kısmı da
yıldızların ruhunu ifadeye çalışmıştır ki; bu da aynı
şeydir.
Nahl sûresinin 16’ncı âyetinde;
«YILDIZLA ONLAR HİDÂYET BULURLAR»
denmektedir.
Bu apaçık bir gerçeğe işarettir!..Ancak ne var ki,
sürekli olarak tapınma duygusu ile gözünün gördüğü bir
takım şeylere tapınma arzusu içinde olan insan,
yıldızlarda takılıp kalmasın ve onlara tapınmasın diye bu
gerçek örtülmüştür.
«Onlar yıldızla yollarını bulurlar» şeklinde, bu âyet
anlatılmak istenmiştir. Ve elbette ki âyetin sadece bu
mânâsına şartlanmış olan kişiler bizim bahsettiğimiz
yönünü şimdi inkâr etmeye çalışacaklardır.
Oysa yıldızların yaydığı kozmik ışınımlar, onların
beyne ulaşması, hidâyet dediğimiz olaya yol açan beyin
devrelerini açması ve o kişinin takdîri Hüda ile böylece
hidâyet bulması hiç de yadırganacak bir olay değildir!..
Allah’ım beni doyuran sensin. dediğin zaman, yediğin
gıdaların çeşitli organların tarafından değerlendirilerek
enerjiye çevrilmesi olayı nasıl ana mânâyı değiştirmiyor
ve ortadan kaldırmıyor ise; burada da olay aynıdır!..
Burada anlaşılması gereken en önemli olay şudur:
Bedene nispetle yenen yemeğin, içilen suyun, teneffüs
edilen havanın yeri ne ise, yıldızlardan beyne ulaşan
ışınımın yeri dahi odur!..
Nasıl ekmeğe suya havaya tapınılmıyorsa, böyle bir
şey ilkellik ise, aynı şekilde yıldızlara tapınmak da o
derece ilkelliktir!..
Varlıkta mutlak hüküm süren tasarruf eden Allah azze
ve celledir!..
Dilemiş ve her şeyi bir vesîle ile meydana getirmiştir.
Eğer biz aklımızı kullanır, kâinatın nasıl tümüyle bir
mekanizma şeklinde işlediğini idrâk edebilirsek; Allah’a
karşı kulluk görevimizi çok daha geniş boyutlarda îfa
etmiş oluruz!.. Elimizden gelmiyorsa. Muhakkak ki kişi
kapasitesi dışında kalandan mes’ûl değildir!..
«GECEYİ VE GÜNDÜZÜ, GÜNEŞİ VE AYI SİZLERE
TESHİR BUYURDU. BÜTÜN YILDIZLAR DA ONUN
EMRİNDEDİRLER!.. ELBETTE BUNDA AKLI OLAN
KAVİM İÇİN, İBRETLER VARDIR (Nahl - 12)
Allah yeryüzünde «Halife» olarak insanı meydana
getirmek istedi. Onda, kendi özelliklerini izhar etmeyi
diledi. Ve onu meydana getirecek muhteşem kozmik
fabrikayı, yâni kâinatı yarattı!.. Sonra onun içinde,
kudretiyle insanı yarattı ve nihâyet onu kendine ayna
kıldı!.. Tâ ki sayısız özellikleri onlarda her birinde ayrı
ayrı yansısın!..
«Allahü Teâlâ yaratıklarını karanlık içersinde
yarattı ve sonra onlara NÛRUNDAN SAÇTI. O NÛRDAN
KİME İSABET EDERSE HİDÂYET BULUR. Ve her kime
isabet etmezse dalalette kalır". (Tırmizî)
«VE YILDIZLA ONLAR HİDÂYET BULURLAR» (Nahl -
16)
Bu anlayışla, eğer araştırırsak, bu hususa işaret eden
daha nice âyet buluruz.
Evet, «Yıldızla hidâyet bulurlar». Kimler?.. Hidâyet
bulanların tümü.
Çünkü, âyeti kerîmede sınırlayıcı hiç bir hüküm yok!..
Oysa, maâlesef bu yönünden haberdar olmayanlar
tarafından, âyetin mânâsı son derece dar kapsamlar
içinde mütalâa edilmiş ve kısmen de âdeta zorlanarak;
«Çölde yollarını kaybedenler, yıldızlara bakarak yollarını
bulurlar» şeklinde bir mânâ ile sınırlanmıştır!..
Evet. Hâdi, Cenâb-ı Hak’tır!.. Dilediğine hidayet eder,
dilediğini dalâlette bırakır!.. Dilediğine nurunu isabet
ettirir, hidayet denilen çalışma o yönde, onu çalışmaya
kolaylaştırır. Dilediğine de isabet ettirmez!..
Diğer taraftan «YILDIZLAR DA ONUN
EMRİNDEDİRLER. AKLI OLAN İÇİN BUNDA İBRET
VARDIR» şeklindeki açıklama dahi, yıldızların O’nun
emri ile birtakım işler yapmak üzere var edildiğini;
cansız, işe yaramaz, süs olsun diye yaratılmış şeyler
olmadığını anlatmaktadır.
Ancak bütün bunları değerlendirebilmek için «AKLI
OLANLARDAN» olmak lâzımdır. Ki geniş boyutlarda
konuyu ihata edip; bütün sistemi tüm ihtişamıyla
kavramasın ve Allahü Teâlâ’nın azametine birazcık olsun
yaklaşabilsin!..
Peki, akıl sahipleri nasıl birbirlerine yaklaşıp ilimlerini
paylaşabilir?
Sade akıl sahipleri değil bütün insanların birbirlerine
yaklaşımı nasıl olur?
Ruhları birbirine çeken ya da iten nedir?
İnsanların, şu yaşam sırasında birbirlerine olan
sempatilerinin ve antipatilerinin altında tamamıyla
burçlarının birbiriyle uyuşup uyuşmaması hususu yatar.
Halk arasında «Yıldızı barışmadı» ya da «yıldızı uydu»
denilen tâbirlerin kökeninde, o kişilerin burçlarının
etkileri ile birbirleri arasındaki ya çekim ya da itiş
kastedilir.
Bu husus Müslim’deki bir hadîs-i şerîf ’te, Ebû Hüreyre
radıyallahu anh tarafından şöyle nakledilir:
Rasûlullâh salla’llâhu aleyhi ve sellem şöyle buyurdu:
"Ruhlar (âhırette sınıf sınıf), toplanmış cemâatlerdir.
Bundan ötürü, içlerinden birbirleri ile tanışanlar,
sevişip anlamışlardır. Birbirleriyle birleşmeyenler ise
ihtilâfa düşmüşler, anlaşamamışlardır"!..
Evet burada, «RUH»ların oluşması hususu üzerinde
bilvesile bir nebze daha durmak zarûreti hasıl oluyor.
Esasen âlemde «TEK» bir «RUH» vardır ki, buna
tasavvuf lisânı ile «RÛH-U A’ZÂM» denilir. Evrende var
olan her şey bu «Rûh-u â’zâm»ın varığından meydana
gelmiştir.
«Rûh-u â’zâm», bugünkü ifade ile anlatmak gerekirse,
varlığın özündeki kudret- ilim boyutudur. Bu diğer ifâde
ile Allah’ın ilk tecellisidir!..
Gene Müslim isimli Hadîs kitabında Ebû Hureyre
radıyallahu anh’ın naklettiği şu hadîs-i Kudsî’de, Allahü
Teâlâ’nın şöyle buyurduğunu naklediyor Rasûlullâh
salla’llâhu aleyhi ve sellem:
-Ademoğlu DEHR’e sövüyor. Şüphesiz ki DEHR
BENİM!.. Gece ve gündüzü değiştiren benim.
ÂLEMLERİN ORİJİNİ
«HAYÂL»DİR
Bir başka defasında da şöyle buyuruyor:
"-İnsanoğlu bana eziyet eder!.. Ey kahpe dehr
(zaman), der. Kimse, Ey kahpe DEHR, demesin.
Şüphesiz ki BEN DEHR’im!.. Geceyi gündüze
çevirenim".
DEHR, «an» kelimesinin karşılığıdır. Ancak burada,
«an»ı şartlanma yollu kabûllendiğimiz izâfi, yâni nesneye
göre «zaman» olarak anlamamak gerekir.
Bize göre, dünyanın kendi çevresindeki bir dönüşü bir
günü, 365 dönüşü bir seneyi, 365x100 dönüşü de yüzyılı,
asrı oluşturur. Bunlar insanın hükümlerine göre
kabûllenilmiş, «göresel-izâfî zaman»dır.
Gerçekte ise ZAMAN «tek»tir. Ezel-ebed tümüyle Allah
katında tek bir «an», «DEHR» kelimesiyle ifade
bulmuştur.
Göresel zaman, yâni, izâfî zaman, bizim «vehim»
yollu var kabûllendiğimiz bir ölçüdür. Bu süreç ise, içinde
yaşadığımız ortama, hıza, bir diğer ifade ile boyuta göre
değişir.
Madde boyutundan yola çıkıp, salt şuur boyutuna
doğru ilerledikçe izafî zaman birimi de sürekli olarak
değişir ve kapsamı genişler.
Esasen DEHR kelimesiyle anlatılmak istenen boyut,
tüm varlığın kendisinden oluştuğu bir tür evrensel
enerjidir, (kudret sıfatıdır) eğer tâbiri câiz ise.
Normal günlük zaman birimiyle şartlanmış ve
kayıtlanmış beyinlerin bu zaman birimini anlaması
elbette ki imkânsızdır!..
İşte bu gerçek dolayısıyladır ki, Kur ’ân-ı Kerîm’de
ileriye dönük olarak gerçekleşeceği bildirilen pek çok
olay olmuş-bitmiş şeyler olarak «geçmiş» zaman
ifadesiyle anlatılmıştır.
Zirâ, Ezel-Ebed esasen tek bir varlık olması itibariyle,
ilâhî bakış boyutunda; ya da eski ifade tarzı ile «İlm-i
ilâhî» de, tek bir bakıştır!..
Ehli hakikatın tasavvufta bildirmiş olduğu şu sır da
buradan kaynaklanmaktadır:
-Esasen tecellî tek bir tecellîdir!.. «Tecellî-i
Vâhid»dir!.ikinci bir tecellî olmamıştır!.. Görülen,
yaşanan, hissedilen,idrâk edilen, tahayyül ve tefekkür
edilen her şey bu Tecellî-i Vâhid’in tafsilinden
ibarettir!..
İşte bu anlatılan husus tasavvufta «Ân-ı dâim» tâbiri
ile dile getirilmeye çalışılmıştır.
Aslında işin orijinine ulaşabilen «Zâtiyyûn» için bu
«an-ı dâim» dahi bir «ân-ı muhayyel» diye izâha
çalışabileceğimiz, «İlm-i Allâh»tan başka bir şey
değildir.
Ve varlığın tümü, Allah katında birilmî hükümden
başka bir şey değildir!.. Yâni, o boyut itibariyle âlemin
bir varlığı söz konusu değildir!..
Bu sebepledir ki, bu hakîkata işaret etmek isteyen
ehlullah, «Alemler tümüyle hayâlden başka bir şey
değildir!..» demişlerdir.
Bunu kavrayabilmek, tamamıyla bir «zevk» işidir. Yâni
sezgi yoluyla, bu gerçeği algılayıp, bunu yaşayabilme
işidir. Bu dahi ancak «İLM-İLEDÜN» denilen ilahî bir ilim
türünün kişide izharı ile mümkündür.
Demek ki;
Gerçekliği itibariyle, Kâinat tek bir zaman boyutundan
ibarettir!.. Algılayabilene!.. Bu zaman boyutu içinde,
hükmü ilâhî ile sayısız boyut yoğunlaşmaları
gerçekleşmiş algılıyıcısına göre ve bundan da sayısız
isimlerle anılan varlıklar meydana gelmiştir.
Bu noktada, çok büyük bir yanılgıyı da bu kitapta
yazmış olmak için, ifâdeye çalışalım.
Âlemde mevcût varlıkları tümünün, ilmî ilâhî de
mevcût bulunması hükmünün, yanlış anlaşılması
dolayısıyla, şu yanlış kanâate varılmıştır: İlim mâlûma
tâbidir!..
Yâni, bilinen tüm varlıklar, ezelde, ilmi ilâhide mevcut
olduğu için, Allâh onların neler yapabilme kaabiliyet ve
kapasitesinde olduğunu biliyordu; ve bu yüzden de
onların kaderlerini, bu istidat ve kabiliyetlerine göre
yazdı!..
Bu aslında, «Allah yaratıklarına zulmetmiyor,
onların ilmi ezelîde görülen durumlarına göre verilen
bir hükümdür. Dolayısıyla da Allâh kimseyi zorla
cehenneme atıp zulmetmiyor», diyebilmek için icâd
edilmiştir.
Bir hadîs-i şerîfte Rasûlullâh salla’llâhu aleyhi ve
sellem şöyle buyurmuştur:
-Allah var idi. Ve onunla beraber hiçbir şey yok
idi!..
Bu açıklaması Hazreti Ali’ye ulaştığı zaman, o da bu
ifâdeye şu şekilde bir açıklık getirmiştir:
- «An», o «ân»dır!.. (El ân kemâ kân!)
Yâni, içinde bulunduğumuz «ân», o anlatılan «ân»dır.
Bu konuyu daha tafsilâtlı olarak «KENDİNİ TANI» isimli
kitabımızda izah ediyoruz.
Evet, «ân» Rasûlullâh aleyhisselâtu vessellâm’ın
bahsetmiş olduğu o «ân»dır!.. Yâni, tüm varlık O tek
«ân» içinde yerleşiktir!.. Tecellî, tek bir tecellîden
ibarettir!..
Ve...
İlm-i ilâhî’de mevcût olan, sayısız isimlerle
isimlendirilmiş bütün varlıklar ilim yolu ile, «kendini
seyretme» gâyesine mâtuf olarak «yoktan var edilmiş»
yâni, «yaratılmış» varlıklardır!..
«Hayy» vasfıyla kastedilen mânâda hayat sıfatı sahibi
varlık, «ilim» sıfatıyla kendinde seyretmek istediği
mânâları o mânâlara uygun suretler ile müşahedeyi
«MÜRÎD» ismince irade etmiş; «Kudret» sıfatıyla onlara
birimsel görüntüler ve izhar etmek istediği mânâlara
uygun «akıl» hibe etmiş; kendi ilminden var etmesi
dolayısıyla onlara ve onlardan her an bir bakış açısı
oluşturmuş böylece «SEMÎ» ve «BASÎR» isimlerinin
mânâları ortaya çıkmış; birimsellikleri daha önce
«kelâm» vasfından «kelime»ler şeklinde oluşmuş; ve
nihâyet «tekvin» vasfıyla da ef ’âl âleminde yaşam
oluşmuştur.
Buna rağmen.
"Allah" ismiyle işaret edilen indinde...
«An» tek bir ândır. DEHR’dir!.. Her şey, bu boyut
itibariyle olup bitmiştir!.. Gerisi ise, suya atılan bir taşın
etrafında oluşan küre halkalar gibi sayısız boyutlardaki
oluşlardan başka bir şey değildir.
Bir boyutta yaşanmakta olan, bir önceki boyutta
yaşanmış olaydan başka bir şey değildir!..
Beynin üst düzeylerdeki çalışma kapasitesine
ulaşması sonucu, yapabildiği «Şuur sıçramaları» ise, o
birimin bir üst boyuttaki yaşama ve gerçeklere
erişebilmesi anlamını doğurur.
Hakikat ehli olan «tahkik ehli» zevât, bu «şuur
sıçramaları» ile bir üst boyutlara intikâl ederek; içinde
bulunduğu boyutta oluşagelen şeylerin, nasıl, neden ve
hangi gayeye dönük olarak gerçekleştiğini lütfû ilâhi
yollu seyredebilir.
Evet gene dönelim «ruhlar»ın oluşmasına...
Tek «RUH»tan sayısız enerji yayılmış ve onlardan
sayısız mânâları havi olan «melek»ler oluşmuştur.
Çeşitli mânâlar ihtiva eden bu melekler çeşitli şekillerde
ve boyutlarda yoğunlaşarak kâh bir tür bedenleri olan
yıldızları oluşturmuşlar; kâh da ışın - beden düzeyinde
«şuur» varlıklar olarak yaşamalarına devam etmişler ve
etmededirler.
«Yıldız» şeklinde bedenlenmiş «şuur birikimleri»
olan «melek»ler, kendi varoluş gayelerine uygun olarak,
varlığa sayısız mânâlar - ışınlar yaymaktadırlar.
Nihâyet en son olarak, bu sayısız mânâları
değerlendirebilecek bir beyin kapasitesi ile insan
yaratılmıştır.
İnsan daha ilk yaratılışı anında, yâni 120. günde bu
beyin «melek»ler tarafından ya da diğer bir ifade ile
«burçlar» diye kastedilen sayısız aynı guruptaki
«meleklerin» oluşturduğu «yıldızlar» tarafından salınan
bir tür ışınlar ile çeşitli hususlarda programlanmalara
tabi olurlar.
Kimde hangi mânâları izhar etmeyi dilemiş ise, ona
uygun olarak «melek»ler tarafından programlanır. Bu
programlanış,
«Allah sizi yarattı ve düzenledi, biçimlendirdi.
Dileğince terkib etti» (82-7/8)
âyetinde anlatılır.
İşte birimsel «ruh»lar, ölüm ötesinde ebedî yaşama
devam edecek olan «kişilik ruhları» böylece bu beyinler
tarafından bu dünyada ilm-i ilâhî iktizasınca
oluşturulurlar.
Benzer burçların ışınlarıyla programlanmış olan
beyinler ve bu beyinlerin oluşturduğu ruhlar birbirlerini
çekerler anlaşırlar. Birbirlerini daha önce hiç tanımasalar
bile, daha ilk görüştükleri anda aralarında bu çekicilik
oluşur. Ya da benzemeyen türden açılımlarla oluşan
ruhlar oldukları için, birbirlerini bir türlü çekemeyip,
iterler.
Kimlerin birbirini çekip, kimlerin birbirlerini ittiklerini
ise ateş - hava - su - toprak isimleriyle guruplanmış olan
türleri izah ederken kısmen anlatmıştık.
Evet. Bu konuyu burada daha fazla detaylandırmak
istemiyorum. Çünkü şu andaki, bu kitabı yazmaktaki
gâyemiz, bir astroloji kitabı meydana getirmek değil.
Biz sadece insan'ın yapısını nerelerden ne şekilde
etkilenip, neleri nasıl meydana getirmekte olduğunu,
insanın halinin ve geleceğinin nasıl bir sistem içine
oturtulduğunu ve tüm varlığın nasıl bir mekânizma gibi
çalışmakta olduğunu anlatmaya çalışıyoruz.
Şayet Allah nasip etmiş ise, daha sonra bu kitaptaki
her bölümü, çok daha detaylarıyla da anlatmaya çalışan,
bazı yeni kitaplar kaleme alırız.
Şimdi geldik «İNSAN» bahsine. Bu bölümde de çeşitli
yönleriyle insandan söz etmeye çalışalım.
BÖLÜM: 3
TÜRLÜ YÖNLERİYLE
İNSAN
İnsan diyoruz...
Bu insan kelimesinin mânâsı olan varlığı evvela
«beden» adı altında duyulara hitap eder şekliyle
görüyoruz. 5 duyuya hitap eder şekliyle gördüğümüz
bedendeki özellikler yeme, içme, uyuma, seks ve
bedenin rahatı istikâmetinde davranışlar. Bunun ötesinde
insanın ikinci olarak eskilerin «nefsi» dediği mânâda bir
özellikler grubu var. Bu guruba da «nefs» diyoruz; akıl,
fikir, idrak, vehim, musavvire (veya buna şekillendirme
diyelim), hayâl ve hâfıza. Bu 7 şeyi sayıyoruz. Birisine
insanın zâhiri diyelim ötekine de bâtını!..
«Tabiât» kelimesiyle işaret şey, insanın bu zâhir
yapısıdır. Bedenî adını verdiğimiz zâhir yapısının
maddesel terkip adı «tabiât» diye nitelendirilir. Yâni
bedenin oluşumunun, o kişiyi sürüklediği, iteklediği
özellikler bütünü!.. Buna kişinin tabiâtı diyoruz. Yâni,
bedenini meydana getiren unsurların, tabiî olarak
iteklediği biçim. Bu tabiât dediğimiz şeyin ortadan
kalkması muhaldir!..
Fizik ölümle ölüp, bu beden dağılana kadar tabiât
ortadan kalkmaz. Başka bir tanımlama ile, biolojik
bedenin özelliklerine tabiât diyebiliriz.
Huy, karakter gibi kelimelerle târife çalıştığımız
özelliklerse, nefs, akıl, fikir, idrak, vehim, musavvire yani
şekillendirme, hayâl ve hâfıza dediğimiz özelliklerle
alâkalıdır.
«Nefs»ten, murad «ben» duygusudur!. Yâni, kişinin
kendisini nasıl hissettiği, kendisini ne şekilde hissettiği,
kendini ne olarak kabul ettiği anlamına gelir. Bu
saydığımız özellikler nefs, akıl, fikir, idrak, musavvire,
hayal, hafıza kişinin 9. ay içinde almış olduğu tesirlerle
meydana gelir ve aldığı tesirlerin şiddet durumuna göre
etkilenir.
Meselâ kişinin fikir dediğimiz düzeyi, aynı zamanda
zekâ ile de alâkalıdır, bu Merkür ’ün tesirleri ile oluşur.
Akıl dediğimiz, Uranüs’ün ve Satürn’ün etkileri ile oluşur.
İdrak dediğimiz güneşin etkileri ile oluşur. Vehim
dediğimiz, Mars’ın etkisindendir. Musavvire Venüs’ün
etkisidir. Hayal Ay’ın ve aynı zamanda Neptün’ün ortak
etkileridir.
Bunlardan «Ben» dediğimiz «nefs» dünyâ
tesirlerindendir. İşte bu kişinin kendini bir birim kabûlü
dünyanın etkisiyledir. tesirlerle, bir beyinde bu işlemler
oluşur.
Bunların ötesinde bu kişi çeşitli şartlanmalarla belli bir
yaşama girer. Ancak bu şartlanmaların yansıdığı mahâl
şu saydığımız özelliklerdir. Şartlanmaların etkisi altına
kişi, şu saydığımız özelliklerinin gücüne göre ağırlıklı
olarak girer veya girmez!..
Meselâ o kişide idrâk gücü güçlüyse veya akıl
güçlüyse, o kişi şartlanmalara fazla tâbi olmaz. Buna
mukabil vehim ağır basıyorsa, o kişi büyük ölçüde
şartlanmaların etkisinden kolay kolay kurtulamaz!..
Yapılacak işlerde, bedene hakim olan ya akıldır ya
vehimdir!.. Yaptığın bütün işlerin bedenden çıkış
noktasında çıkış kaynağı bu ikisinden biridir. Ya «akıl»
hâkimdir orada ya «vehim» hâkim durumdadır!.. Vehim
hâkimse, bedenden çıkan iş mutlaka kişinin kendini
beden kabul etmesi istikametinde, tasavvuf lisanıyla
«nefse dönük» bir iştir. Eğer o anda «akıl» hâkimse, bu
defa çıkacak olan davranış kişinin «nefsine dönük»
değil, çevresine veya aslına dönük bir davranıştır!
Fikir, idrak, musavvire, hayal. Bunlar daima ya vehmin
hükmü altında hareket eder, ya aklın hükmü altında!..
Meselâ kişi, benlik kabulü içinde herhangi bir olayda,
herhangi bir menfaat görür. O menfaati elde etmek
gereğini duyar. Benliği dolayısıyla veya şartlanması
dolayısıyla, o şeyi elde etmezse ya kendisi o zevki
tadamayacağından üzülür veya çevrenin gözünde
kınanacağını düşünür!.. İşte bu düşüncede, bu faktörü
meydana getiren nesne vehim gücüdür!.. Vehim
tasarrufunda olduğu içindir!..
Eğer akıl orada hakim olursa «yahu kim ne derse
desin vız gelir, n’olacak o da olmayıversin» der ve
geçer!.. Ve deyip geçmesiyle de o şeyi elde etmemenin
ıstırabından, azâbından, çilelerinden kurtulur. İkinci
olarak, o şey dolayısıyla çevresindekilerin ne diyeceği
yolundaki düşüncelerin meydana getireceği duygulardan,
kendini kurtarır. Ahbabım ne diyecek, akrabam ne
diyecek, çocuklarım ne diyecek, karım ne diyecek. vs.
Bir anda bunlara, bir sünger çeker, ne derlerse
desinler der, aklının istikâmetinde hareket eder. Bu işin
ikinci safhası.
Hâfıza dediğimiz özellik, kişinin bâtını dediğimiz
«ruh»una aittir.
Hâfıza fonksiyonu gerçekte, ruhda mevcuttur!.. Beyin
tüm oluşumları ruha yansıtır ve gerektiği zaman ruhtan o
konuyu tekrar elde eder. Beynini çarptı, hafızası
kayboldu deriz, hafızası silindi deriz!..
Hâfızada silinme yoktur!.. Silinme denen olay, beyinle
ruh arasındaki ilişkiyi sağlayan merkezin arızalanarak,
ruha yüklemiş olduğu bilgiyi, göndermiş olduğu bilgiyi,
geri alıp dışarıya çıkartamamasıdır! Ruhtan okuyup
dışarıya çıkartma devresinde arıza vardır. Bu hâfızanın
silinmesi dedikleri konudur.
Ruha yazılmış olan hiçbir şey ruhtan silinmez. Yani
günlük yaşamın bilgi yönleri demek istiyorum. Çünkü
ruhta silinme de söz konusu! Af dediğimiz olay var!..
Hac diyoruz!.. Hac’da toplanan milyonlarla insanın bir
mânâya ve bir noktaya kendilerini yöneltmeleri ve teksif
etmeleri. Bu manâda yaydıkları radyasyon, o kişilerin
günâh adını alan eksi mahiyetteki band kayıtlarını imhâ
ediyor, yok ediyor; ve böylece, Hac’dan gelen kişi sıfır
günâhla dönüyor. Bu ruha yazılmış olan manyetik yazının
silinmesi hükmüdür.
Çünkü Hac dediğimiz olay bütün dünyayı saran bir
anlamda, büyük bir yöneliş. Milyonları içine alan ve
bütün velileri içine alan bir olay. Yüksek kemâlât sahibi
veliler mânen hazır bulunur Hac’da. Maddeten gitmese
dahi mânen hazır bulunur. Veya vekâleten birini yollar
yerine!.. Vekâleten oraya birini yollaması ne demektir?
Kendi nâmına oraya öyle birini yollar ki, o yolladığı beyin
üzerinde kendinin tasarrufu vardır!.. Onun vasıtasıyla,
oradan yayın yapar!..
«RUH» HAKKINDA
KONUŞULUR MU?
İnsanı incelerken «beden» dedik, «nefis» dedik,
«RUH» kelimesiyle kastedilen mânâ üzerinde, daha
evvelki konuşmalarımızda durmuştuk.
«Ruh bilinmez» şeklindeki yanlış düşünceler
dolayısıyla «Ruh» hakkında konuşmayı yasaklayanlara
karşı şu açıklamayı yapalım. Önce şu olayı görelim:
Abdullah ibn-i Mesûd radıya’llâhu anh naklediyor:
«-Ben Rasûlullah’ın maiyetinde bir tarlada
yürüyordum. O da hurma dalından bir değneğe
dayanıyordu. Derken birkaç yahudiye tesadüf ettik.
Bir kısmı diğer kısmına:
-O’na RUH’dan sorun!..dediler. Buna karşılık
diğerleri de:
-Sizleri hoşlanmayacağınız bir cevapla karşıladığı
takdirde, âkıbetinden korkacağınız böyle bir suale
niye gerek duyarsınız ki?.. dediler. Diğerleri ısrar etti.
Bunun üzerine birisi kalkıp Hz.Rasûlullah
salla’llâhu aleyhi ve sellem’e RUH’dan sordu.
Hz.Rasûlullah salla’llâhu aleyhi ve sellem ona hiç
cevap vermeyip sükûta daldı!..
Ben derhal bildim ki, vahiy olunuyordu. Olduğum
yerde dikildim. Vahiy nâzil olunca şöyle buyurdu:
-SANA RUH NEDİR? DİYE SORDULAR. ONLARA DE
Kİ:
«RUH RABBIMIN EMRİNDEDİR!.. SİZLERE (Onlara)
ANCAK PEK AZ BİR İLİM VERİLMİŞTİR!.." (İsrâ - 86) -
(Hadîs: Müslim)
Evet, görüldüğü üzere âyette ki «sizlere» kelimesi,
«yahûdî» anlayışını muhatap olarak almaktadır!..
Hadîsi şerîfte; bu âyetin «Yahûdilere» geldiğini de bir
diğer nakildeki, «ONLARA» ifadesi son derece açık bir
şekilde göstermektedir. Zirâ o okunuşa göre Ayette
«SİZLERE» yerine «ONLARA» kelimesi yer almaktadır.
(Bakınız: Müslim)
Esasen «Vahdet sırrı», İslâm ümmeti için «RUH»un
hakikatının anlaşılması esasına dayanmaktadır. Bu
sebepledir ki, İslâm’da, sayısız evliyâ bu sırra ulaşarak
«vahdet» kemâlini yaşamışlardır.
Zaten. Temelde, bâtın kapısı kapanmış olan yahûdî
anlayışı «RUH» meselesini kavrayamaz. Kavradığı
zaman ise, zaten yahudilikten çıkmış ve islâm itikadını
kabul etmek mecburiyetinde kalmış olur.
Evet, şimdi bu açıklamadan sonra «RUH» hakkında
izahlarımıza devam edelim...
Kişinin Ruhunu beyin meydana getiriyor! Ruhu beynin
meydana getirmesi hasebiyle, nasıl oluyor da cevher
oluyor ve yoğunlaşarak ölüm ötesi bedeni meydana
getiriyor.
«Ruh», esas itibariyle, kâinatta var olan mutlak enerji
ve "ŞUUR"un, o günkü adıdır. Kâinatta var olan mutlak
enerjinin eski dildeki adıdır. Dolayısıyla kâinatta var
olmuş olan her şey, bu «Ruh»la ve «Ruh»tan meydana
gelmiştir!..
Mutlak mânâda «RUH» kelimesiyle kastedilen kavram,
«Kâinatın Ruhu'dur». Bu Ruh, bütün ilâhi isimler diye
kastedilen manâları kendinde toplamıştır. Daha doğrusu
bu isimler, ondaki manâları târif sadedinde
kullanılmıştır!.. Buna «Ruh-u A’zâm» da derler,
«Hakikat-ı Muhammediye» de derler, «aklı evvel» de
derler!
Hayatiyetin menşei ve cevheri olması itibariyle,
«Ruh», «Ruh-u A’zâm» derler. İlâhi isimler diye
kastedilen mânâları hâvi olması itibariyle «Hakîkat-ı
Muhammediye» derler. Bu mânâları müşahede etmesi ve
kendini tanıması bilmesi itibariyle de «Aklı Evvel»
derler.
Ruhun, tasavvufi deyişle, tecellileri veya bugünkü dille
yaydığı enerji, yoğunluk kazanmak suretiyle galaksiler,
yıldızlar, gezegenler dediğimiz sistemleri meydana
getirmiş. Bu yıldızlarda, çeşitli mânâlar istikâmetinde
radyasyonlar yaymış ve bu yayılan radyasyonlarda, ilâhî
isimlerin mânâları tecelli etmiş. Nihayet bu mânâları
ortaya çıkarabilecek mâhiyette beyin oluşmuş ve her
beyin kuvveden fiile çıkarabildiği manâlar nispetinde de
kayıtlılık veya kayıtsızlık hükmüyle kendini
seyredebilmiştir.
Bu mânâda mutlak Ruh, beyini oluşturmuş, beyin de
kişilik ruhunu meydana getirmiştir!
Ruh-u A’zâm, en alt noktada beyni meydana getirmiş
ve en alt noktadaki beyin, «insan ruhu»nu meydana
getirerek; bu ruhun, istidatı nispetinde «Ruhu
A’zâm»daki mânâları yüklenmesini sağlamıştır. (Ruh-u
A’zâm en üst noktada diye tarif edilir.)
Böylece cüzi mânâdaki, insan, teklik anlamındaki
«Ruhu A’zâm» veya «Aklı Evvel» veya «Hakîkatı
Muhammediye» denilen varlığa, tüme, ayna olmuştur!..
Amma ki, ayna olan varlık, aynada boy gösteren
varlıktan mahiyet olarak veya manâ olarak ayrı bir şey
değildir!..
«İNSAN RUHU»
ÜZERİNE AÇIKLAMALAR
İnsanın, ölüm ötesi yaşamda devamını sağlayan
yapısı, bilindiği gibi «RUHU»dur.
«RUH» nedir?.. Elbette ki, burada sorulan ve
açıklanmak istenen,
«RUH», bireysel ruh yani-«insan ruhu»dur.
Peki, «İnsan Ruhu» nasıl meydana gelmektedir ve
özellikleri nelerdir:
Ana rahmindeki 120. günde cenine «ruh üflenmesi»
diye anlatılan olay tamamıyla mecazî bir anlatımdır.
Elbette ki Allah, «üflemekten», hele hele, «kendi
ruhunu üflemekten» tamamıyla münezzehtir!.."
Nitekim bu durumu yaklaşık 1000 sene evvel yaşamış
olan büyük tasavvuf ehli Gavsı âzam Abdülkâdir
GEYLANİ, Kaside-i Ayniyye isimli eserinde açıklamış ve
özetle şöyle demiştir:
«- Bu bir kinâyedir!.. RUH, Onun kendisi değil midir
ki?..»
Evet, burası SON DERECE ÖNEMLİ, üzerinde son
derece geniş ve peşin hükümsüz tefekkür edilmesi
zorunlu bir husustur.
İmam GAZALİ'nin de işaret ettiği gibi, «İNSAN RUHU»
dışarıdan gelip insan bedenine giren bir şey değildir? [1]
[1] Bu konuda geniş bilgi RUH-İNSAN-CİN isimli
genişletilmiş 13. baskı kitabımızda mevcuttur.
Cenin 120. günde, beyin çekirdeğiyle ilk kozmik
ışınları değerlendirecek düzeye ulaşır.
Ulaşmış olduğu bu kapasitede, «bir melek gelir ve
ruhu üfler». Yani, gelen kozmik ışınlar bu beyinde
«kişilik ruhu» veya «insan ruhu» denilen dalga
üretimini başlatan ilk hareketi meydana getirir.
Beynin 120. günde ulaştığı bu kapasite ile, kozmik
ışınların etkisi sonucu ölüm ötesi yaşamda devamını
sağlayacak olan dalga bedeni üretmeye başlaması
olayına din terminolojisinde «bedene ruh üflenmesi»
tanımı getirilmiştir!..
Beynin ürettiği bu «RUH» adı verilen dalga beden dört
veya üç katlı olarak incelenebilir.
Bizim araştırma ve tetkiklerimize göre, kısaca «RUH»
denilen «insan ruhu» üç veya dört bölümde meydana
gelmektedir.
1.-Taşıyıcı dalgalar (ruh). Hologramik görüntülü
dalga beden.
2.-«Antiçekim» özellikli dalgalardan oluşan yük.
3.-Pozitif enerji yükü. (enerji dalgası - Nur)
4.-BELLEK dalgaları.
1-Taşıyıcı dalgalar. (RUH)
Taşıyıcı ruh, insanın sonsuza dek yaşamını, varlığını
sürdürmesine sebeb olan esas dalga hammaddeli
yapıdır. Görüntüsü «hologramik» bir şekildir. Çeşitli
sebeplerle ve şekillerde deforme olsa dahi, daha sonraki
aşamada tekrar eski haline dönebilme özelliklerine
sahiptir.
Esas itibariyle, fizik bedenin karşılığıdır. Şekli,
görünüşü, ayrıldığı andaki fizik bedenin aynıdır. Ancak,
fizik bedende bir kaza ile meselâ bir kol veya bacak
kesilmiş ise, o kol veya bacak daha önceden var olduğu
ve bu durum da ruha yansıdığı için, bu kesilmeden dolayı
ruh bedende böyle bir eksiklik görülmez.
Günümüz modasıyla «uzaylı» varlıklar denilen
«cin»lerin bedeniyle insanın bu taşıyıcı ruhu aynı
yapısal özelliklere sahiptir.
2-«Antiçekim» dalgaları
Bugüne kadar genelde hep kapalı geçilen bir husustur
bu anlatacağımız. Bu hususla ilgili Hz.
RasûlullahAleyhis-selâm’ın açıklamalarını ileride
«KADER» bölümünde okuyabilirsiniz.
Cenindeki beyin çekirdeği 120. günde çok çok önemli
bir tesir ile karşı karşıyadır. Hatta bir insan için varlığın
en önemli olayı bu anda cereyan etmektedir, cümlesini
çok rahatlıkla söyleyebilirim.
Zira...
O anda, beyin çekirdeğine isabet eden kozmik ışınlar,
şayet beyinde bir devreyi faaliyete geçirirse, bu takdirde
beyin «ANTİÇEKİM» dalgaları üretmeğe başlayacaktır.
Beynin ürettiği bu «antiçekim» dalgaları, «taşıyıcı
ruh» dediğimiz dalga yapı üzerine yüklenmiş olarak
üretilir.
Bir diğer ifade şekliyle.
Şayet, beyinde 120. günde «antiçekim» dalgaları
üretim devresi açılmış ise, bu kişinin ruhu dediğimiz
taşıyıcı dalgalar, «antiçekim» dalgaları ile yüklenmiş
olarak beden örgüsünü oluşturur. Yok, eğer «antiçekim»
dalgaları devresi açılmaz ise, bu defa «ruh» dediğimiz
«taşıyıcı dalgalar» sadece kendi başlarına meydana
gelirler.
«Antiçekim» dalgalarının özelliği, yüklenmiş olduğu
dalga bedeni, yüklenmiş olduğu ruhu, dünyanın ve
güneşin çekim alanında bağımsız hale kavuşturmaktır.
Aynı zamanda «Antiçekim» dalgalarının ikinci bir
özelliği de, ruha «pozitif enerji» sağlayan dalgaları
yüklenmektir. Yani, 3. tür dalgalar, bu 2. tür dalgalara
yüklenmektedir. Şayet, beyin, ikinci tür dalgaları
üretmiyorsa, bu takdirde, üçüncü tür dalgalar yüklenecek
mahal bulamayacakları için, üreten birime hiç bir fayda
sağlamayacaktır, ölümötesi yaşantısında!..
«Antiçekim» dalgalarının üretilmesi konusunda
insanın kesinlikle hiç bir dahli yoktur!..
Nasıl, 120. günde beyin çekirdeği, ulaştığı kapasite
sonucu, aldığı kozmik ışınım ile otomatik olarak ruhu
üretmeye başlıyorsa; insan bilincinin bunda hiç bir
katkısı yok ise; aynı şekilde, «antiçekim» dalgalarının
üretilmesini sağlayan devrenin açılıp açılmaması
konusunda da kişinin hiç bir dahli mevcut değildir!.. Bu
açılımı sağlayacak kozmik ışınım ya o anda, o birimin
beynine ulaşır ve o devre açılarak, «antiçekim» dalgası
yüklenmiş «ruh» üretilmeye başlanır; ya da o açılımı
sağlayacak ışınımdan mahrum kalan beyin, «antiçekim»
dalgalarını üretmeksizin, «ruhunu» üretir!
Bu durumda da, «antiçekim» dalgasından mahrum
olarak «varolan» ruhun, kesin olarak âkıbeti, ebedî bir
şekilde «cehennem» diye tasvir edilen Güneş'in içinde
kayıtlı yaşamdır.
İşte İslâm Dininde bu olaydan Hz. Rasûlullah Aleyhisselâm,
«KADER» ile ilgili hadislerinde özetle ve meâlen
şöyle bahseder:
«-Allah bir mahlûk hükmedip yaratmak istediği
zaman Melek:
-Ey Rabbim, erkek midir, dişi midir; SAİD midir,
ŞAKİ midir; rızkı nedir, eceli nedir. diye sorar.
BUNLAR ANASININ KARNINDA İKEN BÖYLECE
YAZILIR."
İşte bu ve «KADER» bölümünde naklettiğimiz diğer
hadislerde bahsedilen «SAÎD»lik ve «ŞAKÎ»lik
kelimeleriyle anlatılan olay budur!..
Bahsettiğimiz «antiçekim» dalgalarını üreten beyinler
«SAİD» kelimesiyle, yani «saadete ermiş» anlamında
anlatılmaktadır!.. Buna karşılık «antiçekim»
dalgalarından mahrum olarak meydana gelen insan
ruhlarına ise «ŞAKİ» denilmektedir!.. Yani, şekâvet
halinde olan!..
Ne «SAİD», ameliyle «saîd» olmuştur; ne de «ŞAKİ»,
amelsizliğiyle «şakî» olmuştur!.. Hiç biri yaptıklarıyla
veya yapacaklarıyla diğer bir hale dönüşmez!..
Bu olay 120. günde bir anda olup biten bir iştir!..
«Antiçekim» dalgalarıyla güçlendirilmiş ruh, anlamına
«SAİD» kelimesiyle işaret edilir ki; bu kişinin ruhu,
neticede kesinlikle «cennet» ortamına ulaşacaktır!.
«Antiçekim» dalgalarından mahrum ruh, anlamına
«ŞAKİ» kelimesiyle işaret edilir ki, bu kişinin ruhu ebedî
olarak «cehennem» diye tavsif edilen Güneş içinde
mahsur kalacaktır!..
Bu durumun, kişinin ameline bağlı olarak meydana
gelmediğine Hz. Rasûlullah Aleyhis-selâm şu kelâmıyla
işaret eder:
«-Muhakkak ki hiç biriniz amelinizle cennete
giremezsiniz!..
- Sen de mi Yâ Rasûlullah?..
- Evet, ben de!.. Ne var ki Allah'ın rahmeti beni
kuşatmıştır!»..
Evet, burada da işaret edildiği gibi, kişinin cennete
girmesi, görüldüğü gibi ameline değil, Allah'ın rahmetine
bağlanmıştır; ki, bu tariften murad da, «takdir gereği
olarak», kişinin beyninin «antiçekim» dalgaları
üretmesine bağlanmıştır!..
Şayet izah edebildiysek, şimdi geçelim «ruh»a
yüklenen 3. kat dalgalara.
3-Pozitif enerji yükü
Pozitif enerji adını verdiğimiz bu dalgalar beynin
«verici» mahiyetteki düşünce ve fiillerinden oluşan bir
enerji türüdür!.. Dindeki adı «sevab»tır!..
Pozitif enerjinin karşıtı olan «negatif enerji» adını
verdiğimiz dalgalar ise beynin «alıcı», «birimsel
menfaate dönük» davranışlarından oluşur. Dindeki adı
«günâh»tır!..
Pozitif enerji dalgalarının yükleneceği dalga türü
«antiçekim» dalgalarıdır. Şayet, «antiçekim» dalgaları
üretilmiyorsa, pozitif enerji dalgaları üretilse bile
yüklenecek mahal olmadığı için, ölüm ötesi yaşamda
kişiye bir yarar sağlamaz. Ancak bu dünyada yaşanırken,
kazanılan bu dalgaların getireceği olumlu sonuçlar söz
konusudur!..
Negatif enerji dalgaları ise yüklenmek için
«antiçekim» dalgalarına ihtiyaç duymaz!.. Direkt olarak
taşıyıcı ruh dediğimiz ana bedeni oluşturan dalga
bedene yüklenir.
Pozitif enerji dalgaları (sevap) kişinin ilk şuur
hallerinden itibaren üretilir. Bu sebepten 5-6 yaşından
itibaren çocuğa müsbet çalışmalar tavsiye edilir ve bu
istikâmete yönlendirilir.
Negatif enerji dalgalarını (günah) ise beyin «büluğa
ermek» diye tanımlanan cinsiyet hormonlarının
salgılanmasından sonra üretmeye başlar! Zira bu
dalgalar, beynin biokimyasının seks hormonlarıyla
etkilenmesinden sonra beyin tarafından
üretilebilmektedir. Bunun için de, büluğdan evvel kişinin
günâhları yazılmaz, diye mecazi bir şekilde anlatılır bu
durum.
« EĞER ŞİRK KOŞARSAN AMELLERİN BOŞA
GİDER.» (39-65)
Âyetinde işaret edilen şirk koşularak ölme hali, «şakî»
olma sonucu beyinde «antiçekim» dalgası üretilmeme
halidir ki, bu yüzden pozitif enerji dalgaları ruha
yüklenemez ve bunun da sonucu olarak kişinin amelleri
boşa gitmiş olur!..
4-Bellek dalgaları
Bellek dalgaları kişinin tüm düşüncelerini, duygularını,
arzu ve isteklerini; kısacası kişiyi başkalarından ayıran
tüm zihinsel verilerini ihtiva eder!.. Bunlar, aynen
televizyon dalgaları misâli, ses-görüntü yüklenmiş bir
biçimde hologramik bedene eklenir.
Ölüm ötesi kişilik, bu bellek dalgalarının muhtevası
olarak sonsuza dek devam eder.
Beyindeki tüm zihinsel faaliyet, hiç biri
kaybolmaksızın, her an ruha yüklenir. Yüklendiği
dalgalar dediğimiz hologramik dalga bedendir ki; ikinci
ve üçüncü sırada saydığımız dalgalarla bir bağlantısı
yoktur. Yani, ikinci ve üçüncü sırada anlattığımız
dalgalar olmasa dahi direkt olarak sürekli bir biçimde, 1.
anlattığımız bedene yüklenmektedir.
Bilinç (şuur) dediğimiz şey, bu bellek dalgaları
şeklinde -ruh’ta yerini alır. Bir diğer ifade ile, bilincin
bedenidir bellek dalgaları!..
Evet, İNSAN denildiği zaman, ölümötesi yapısı
itibariyle bu dört ayrı dalga boyundan oluşan hologramik
dalga bedenli varlık anlaşılır!
İNSANIN OLUŞUMU
İnsanı bu yönleriyle tanıdıktan sonra bedenin
özellikleri ve insanın özellikleri diye ikiye
ayırabileceğimiz özelliklerin devamına bakalım.
Dünyada insan, tabiatının gerektirdiği bir biçimde
mutlaka yiyecektir, içecektir, seks olayı olacaktır, uyku
olayı olacaktır. Normal sıhhatli bir beden için bunlar
zaruri gereksinimlerdir...Bazı beyin rahatsızlıkları uyku
olayını kısmen kaldırabilir, ama bu kişi çabuk yıpranır bir
; bir de beyindeki uyku olayı dışarda normal bildiğimiz
uyku şeklinde gözükmez, fakat o kişideki yine bir uyuma
hâli sözkonusudur. Başka türlü mümkün değil.
Seks olayı mutlaka olacaktır.Bu kişi hiç
evlenmesin, onda yine olayı vardır! O kişide, ama
uykuda ama uykusuz, ama idrar arasında, mutlaka
belli hormonların meydana getirdiği üretim olacak ve
bu salgı dışarı atılacaktır.
İçmek, yemek, zarûri olarak olacaktır...çünkü
bedenin hammaddesini oluşturan materyal bir yandan
alınır, enerji işlenir, ham posası dışarı atılır. Ve beden
bu şekilde ayakta durur. Tabiî olarak bedende böyle
bir olayın olması zarûridir. İşlev bittiği zaman, yani
dışarıdan ham enerjiyi alıp işleyip, posayı dışarı
atmak denen olay bittiği zaman, zaten bedenin yaşamı
ve fonksiyonu biter!...Yalnız burada, bu beden
düzeyinde tabiatı ne şekilde kullanmak ve
yönlendirmek gerekir. İşin birinci yönü, bu
husus!...İkinci yönü bu akıl, fikir, idrak, vehim,
şekillendirme, hayâl dediğimiz özellikleri ne yönde
kullanmak lâzım?
Genelde bu özellikler, şartlanma ve tabiat
istikametinde vehim hükmü altında kullanılır!..
Normal olarak bütün insanlardaki kullanım, bu
özellikleri “vehim” hükmü altında olarak ve
şartlanmalar istikametindedir. Çevre neyi “değerli” diye
empoze etmişse, o değerli dediği şeyi elde etmek için
çaba sarf eder ve bunu elde etmediği takdirde büyük
zarar göreceğini düşünür insan!...Vehimin birinci
fonksiyonu, o kişiye kendisini “kişi” olarak kabul
ettirmesidir!...kendini bir kişi,bir beden olarak kabul
etmesi ve bu bedeninin ötesinde de başka bir varlığı
olmadığını kabul etmesidir!
Psikiyatrik olarak, kişinin kendini beden kabul
etmemesi bir “ruh hastalığı”olarak
nitelendirilir!..Yalnız bu konunun iyi bir tetkiki iyi bir
incelemeye tâbi tutulması zarûridir!...Kendini bir
beden bir insan olarak kabul etmeyip, bir tavuk, bir
horoz kabul eden vardır! Bu bir hastalıktır!yanlış
algılama hastalığıdır! Ama bir kişi, eğer temelde
maddenin varlığını ve oluşumunu biliyorsa, beden
denilen varlığın hücrelerden yapıldığını, hücrelerin
asitlerden meydana geldiğini, asitlerin atomlardan
meydana geldiğini, atomların elektromanyetik
dalgalardan meydana geldiğini...Tabîi atomların
değişik parçalanma şekilleri var ..Elektronlar,
nötronlar, nötrünolar, pozitronlar, mezonlar gibi daha
bölünmüş parçalar! Bugün henüz Dünya üzerinde
atomları görebilecek kapasitede, büyüklükte bir
mikroskop daha tam gerçekleştirilemedi. Yapılmasına
çalışıyor! Atomları gösterebilecek , baktığın zaman
mikroskopla atomları görebileceksin. Böyle bir
mikroskop şu anda gerçekleşiyor, ama bunun daha
ötesine henüz geçilmedi!.
Eğer ki yapılabilse, o zaman varlık zaten tümüyle
manyetik dalgalar âlemi olarak müşahede edilecek!.
Şimdi bu müşahede içinde, “kişinin”, bir noktada,
“şuur” dediğimiz nesne olmasının ötesinde bir
fonksiyonu, bir varlığı olmadığı görülecek.
Şuur nerede mevcut?..Bu şuur, akseden bir şuur,
yani mutlak Aklı Evvelden beyne yansıyıp ruhta oluşan
bir şuur! ”Ruh”un olmasa, Ziya diye bir şey
olmayacak ve Ziya’nın şuuru da varolmayacak!
Şimdi bu silsile içinde, bu ruh oluşmuş ve bu ruhta
ya bilinçli olarak, şuur oluşu yolundaki bir bilinç
neticesinde, bir varlığı benliği oluşmuş; veyahut
şartlanmalar istikametinde kendini falanca
Bir kişi olarak kabullenmiş! Ama neticede, ortada
bir kişilik söz konusu!...Yalnız birincisindeki kişilik,
”şuursal” bir kişilik; ötekindeki kişilik, “bedensel” bir
kişilik!.. Şuursal kişiliğin ortadan kalkması mümkün
müdür?..Veya bedensel kişiliğin ortadan kalkması
mümkün müdür?
Birimsel kişilik, sonsuza dek ortadan kalkmaz! Çünkü
beynin meydana getirdiği, özel bir ruhtur! Mâhiyet
itibariyle, bu “ruh” kudsî ruhun aynıdır!... Fakat, hiçbir
zaman bu ruhun kendi kendini seyri ve müşahedesi
olmaz.
Şuur yönüyle ruhunu bilirsin, fakat “ruhun” ne
olduğunu bilemezsin! Göremezsin!..Ruh yönün, senin
zâtına işaret eder.. Aklı Evvel ’in karşılığı olan
sendeki akıl yani “şuur” dediğimiz mânâda akıl
yönün, senin, benliğin hakikatını bilmene yol açar!..
Ve bu hakikatında bütün mânâları toplu olduğunu
idrak edebilirsin...Hakikatı câmia; toplayıcı, bütün
mânâları kendinde toplayıcı yönünle. Fakat bütün
bununla birlikte sonsuza dek birimsel varlık ortadan
kalkmaz.. Birinci husus bu!...
Bunu böylece anlattıktan sonra gelelim ikinci bir
noktaya. Beden ortadan kalktıktan sonraki ruhun için,
nasıl ebediyyen ortadan kaybolmak, yok olmak diye
bir şey söz konusu değilse, yani ikinci bir ölüm
yoksa; bedenin var olduğu sürece de, bedenin
yokmuş gibi, bedenini kâle almayarak yaşamak
mümkün değildir!..çünkü beden dediğin şeyin aslı,
beyne dayanır! Bedendeki özellikleri yöneten
beyindir!...
Bedendeki tüm özellikleri meydana getiren beyin
olduğu gibi, kişiliğin aslı ve hakikatı dediğin ruhunu
da meydana getiren beyindir!..Besleyen, büyüten
beyindir!
“Biz insanı topraktan ve balçıktan yarattık” âyetlerini
anlatırken, “balçık” kelimesiyle kastedilen şeyin
“hücre” olduğunu söyledik...İnsanın hücrelerden
meydana gelmiş olduğunu anlatma sadedinde,
“balçık” kelimesi kullanılmıştır!..Mecazi
olarak!...yoksa toprağı suyla karıştırıp bulamaç hale
getirmek , balçık demek değildir...
Buradaki balçıktan kasıt, hücredir. Hücrelerin
birleşmesiyle insan meydana gelmiştir; hücrelerin
birleşmesiyle beyin meydana gelmiştir...Beyinde
hücrelerden müteşekkildir..
Onbeş milyar hücre var!. Şimdi bu bedeni yok
sayamayacağımıza göre, beden varolduğu sürece
“tabiat” hükümleri vardır demektir...Yani bedenin
hücresel yapısının tabii dürtüleri!..
Öyle ise bu tabii dürtülerle yani “tabiat”la bedenin
tabiatıyla, terkibî yapıyı karıştırmayalım...Bu ikisi
tamamıyle birbirinden ayrı ayrı şeyler.
Senin kendi aslını ve hakikatını anlayabilmen için
beden olduğun yolundaki şartlanmanın kalkması ve
daha başka bazı fonksiyonların ortaya çıkması için;
bedenin tabiatını kontrol altına almak, bedenin
isteklerini yerine getirmemek, beden üzerinde
hükmedebilmek gibi konularda bedenin tabiatına
karşı mücadele vermek gerekir.
Terkibi tabiat dediğimiz olaysa, kişinin beyninde
ışın tesirleriyle meydana gelen açılımlar neticesinde,
o beyinde çeşitli mânâların toplanması, biraraya
gelmesi değişik nispetlerde, oranlarda; ve böylece de
kişinin terkibi esmâ yapısının oluşmasıdır...Yani, belli
ışın tesirleri, beyinde belli devreleri faaliyete
geçiriyor..
Beyinde faaliyete geçen bu belli devrelerin
neticesinde de belli isimlerin mânâları değişik
ağırlıklarla, senin ana oluşumunu meydana getiriyor!
Bu senin ana oluşumun, ilk oluş itibariyle istidat adını
alır! Bir diğer mânâ itibariyle de senin Âyân-ı Sâbiten
‘dir.Günlük yaşantıda, sen , “aklıma şu geldi”
diyorsun..”İçimeşu geldi” diyorsun...”Şu anda bu
duygum ağır bastı” diyorsun...Bu, isimlerin
mânâlarının tabîi olarak senden ortaya çıkışıdır.
Oysa senin, tabiatına hâkim olman,
şartlanmalarının tümünden arınman gibi oluşlardan
sonra, huy ve tabiatını kontrol altına alarak,kendi huy
ve tabiatının ötesindeki mânâlara bürünmek suretiyle
ortaya çıkmasıdır! Sen zaten daha evvelce de bu tür
davranışlar içindeydin, bu gün de bu tür davranışlar
içindesin; sadece, bu tür davranışların ilâhi isimlerin
mânâları olarak çıktığını anladın!. Bu, seni tabiatına
tâbi olmak hükmünden ve Cehenneme gitmek
hükmünden kurtarmaz!.
İşte, Abdülkerim Ceylî’nin “Eflâtun’u cehennemde
gördüm, öyle bir mertebesi vardı ki birçok
müminlerde ben o mertebeyi göremedim” demesi, bu
hakikatı görmesi ve müşahede etmesi
yönündendir..Fakat Eflâtun’un terkibini ve tabiatını
aşma yolunda bir çalışması olmaması, saadet
devresinin açılmamış olması, onu neticede cennete
götürmemiş, Cehennemde bırakmıştır!..
TABİATIN
GETİRDİĞİ
CEHENNEM
Tabiatını kontrol altına alma ve terkibini aşma
dediğimiz şeyler ne oluyor? Tabiatını kontrol altına alma,
senin yeme,içme, seks ve uyku fonksiyonlarını kontrol
altına almadır!
Namaz ,oruc, zikir gibi ibadetler dahi bir yönden
bunlarla alâkalıdır!...meselâ senin tabiatın!..Sabahın o
saatinde kalkıp abdest alıp, namaz kılmak istemez: veya
gece yatacaksın, uykun gelmiş, yatsıyı kılmamışsın, o
saatte kalkıp abdest alıp o uykulu hâlinle, uykudan
vazgeçip namaz kılmak bedeninin tabiatına ters düşer.
Bunu yapmak suretiyle önce bedenin tabiatıyla karşı
karşıya gelip, tabiatına hükmetmek gerekir! Bedeninin
tabiatına hükmedemediğin zaman, zaten sen kendini
bedeninin tabiatına kaptırmış, kaybetmiş
durumdasın!...Kısacası, tabiat bataklığında, tabiat
zindanında boğulmuşsun!..
Tabii yönden mücadele verilecek olan hususlar
bunlardır..Ayrıca süslü giyim, seks, yiyip içme zevki,
veyahut da bunlar ayarında olan başka bedenî zevkler!
Meselâ bunları, bedeninin tabiatı istediği tarzda
kullanmamak veya o şeylerden vazgeçmek!..Tâ ki
alışkanlığı, bağlılığı terkedesin! Bu; işin birinci, fiil
düzeyindeki mücadelesi; bir de bunun terkip yönündeki
yani seni meydana getiren isimlerin mânâlarının,
terkibinin seni ittiği düzeydeki mücadelesi var...
Sana kolaylaştırılanlar var! Sana kolaylaştırılan
şeyler, senin tabiî terkibinin, yani senin varlığını
meydana getiren mânâların terkibinin seni ittiği
şeylerdir... Sen, bu seni oluşturan mânâların terkibinin
ittiği şeyleri değil; onların aksini yaşamaya çalışacaksın!
Bir süre için, kendini kontrol altına alana kadar bunu
yapmak zorundasın!
Senin terkibin, seni çevrendekilerin herhangi bir
konuda yardımına koşmakla zorluyor. Ne kadar ulvî bir
duygu!.Aman onun yardımına koş, ona şunu öğret, ona
bunu öğret diyor! Ve sen bunu bu tabiî hâlinle zaten
yapıyorsun!..Bunu bir süre için yapmaman gerekir!..Bu
seni itekleyen şeye hâkim olabilene kadar bunu
yapmaman gerekir!..
Bu senin dediğin çok büyük iş Hulûsi, böyle olmaz!
Delil göster bize!..Evet bizim sözümüzün yeterli olmadığı
yerde, delil göstermek mecburiyetindeyiz!..Başta
Abdülkâdir Geylâni olmak üzere, pek çok zevat uzun
seneler, halkın içinden çıkmış, onlarla münasebetlerini
kesmişler!..Bildiklerini idrak ettiklerini onlara
anlatmaktan vazgeçmişler; bildiklerini oturtmak ve
yaşamak üzere belli bir süre inzivaya çekilmişler.
Kendilerini tümüyle tanıyıp, kendilerini tümüyle kontrol
altına alıp, ilmiyle tahakkuk ettikten sonra, o insanların
içine girerek, tatbikatında onlara yardımcı olmuşlardır...
Daha hiçbir şey bitmeden, idrak etmeden ,
yaşamadan, ben şuna da yardımcı olayım, ben buna da
yardımcı olayım diyerek onlara yardımcı olmakla
geçireceğin vakit, senin benliğinin,nefsinin
kuvvetlenmesinden başka sana hiçbir şey getirmez!.
Ve nitekim, bu yaptığın çalışmalardan da doğru dürüst
hiçbir zaman bir netice alamazsın!..Ve üstelik, onlarla
meşgul olman seni esas meşgul olacağın şeylerden de
büyük ölçüde alıkoyar!..
E... onun, ben şu hareketi yapacağım,benim için değiri
yok ama karşıma gelecek falanca kişi benim bu hâlimi
görecek, sonra benim bu hâlimi gördüğü zaman ne
der?..Sonra ben de ona faydalı olamam!...Doğru bu
düşünce tamamen yerli yerinde!..Senin tabiî terkibini
oluşturan mânâlar yönünden, meydana gelen bir
düşünce!..
Ama senin durumun bu değil! Bu çok daha sonra,
senin başka bir yapı ile bürünebileceğin bir özellik
olabilir...Şu andaki hâlinle, tabiî terkib hükmüyle senden
çıktığı için; yani sen senliğinle karşındakine yöneldiğin
için, zaten netice alamasın! Senden çıkan beşeri hüküm
oluyor!Ve beşeri hüküm olduğu için, o da hâliyle
reddediyor!.
Sonra ikinci bir önemli husus; sen varlığın oluşumuna
vâkıf değildin!..Önce senin hayâlinde yarattığın ilâha,
“Allah”demen; hayâlinden yarattığını “Allah” kabul
etmen anlayışının senden gitmesi lâzım!..
Şu tabiat hükmüyle birlikte, ikinci bir yapı kişiliğin,
dedik ya. Akıl, fikir, idrak, vehim vs. Bunlarda,
şartlanmalarında tesiriyle meydana gelen bir TANRI
anlayışı var!..Senin bu TANRI kabul ettiğin, ilâh dediğin
şey;
“KENDİ HEVÂSINI TANRI EDİNENİ GÖRDÜN MÜ?
(Câsiye-23)
âyetinde kastedilen ilâhtır. Sen, “Allah” ismini verdiğin
bir ilâh ve onun meydana getirdiği bir âleme iman
ediyorsun!..Bu senin hayâline tapınmadan başka bir şey
değildir!..
Evren dediğimiz, kâinat dediğimiz sonsuz yaşam ve
bunun içinde varolan Cennet,Cehennem insan faktörü
itibariyle ilim malûma tâbidir!.Varlığın aslı özü, orijinali,
hakikatı itibarı ile malûm ilme tâbidir!..bu ne
demektir? Biraz daha açalım...
Varlığın aslını ve özünü ve zâtını müşahede ederek
varlığın oluşu hakkında hüküm vermek gerekirse deriz ki:
Mâlum ilme tâbidir.
Yok eğer terkibiyetimiz yönünden sonsuzluğu, kâinatı,
geleceği ve varlığın tekliğini müşahede yoluyla, söz
edersek bu defa da deriz ki: İlim mâluma tâbidir.
Artık burada, mâlumun ilme tâbi olduğu mahalde, boş
hayallere, arzulara ve umutlara yer yoktur. “Canım Allah
nasıl olsa Gafûr, Afûv, bunu affeder” ; “Allah nasıl
olsa rahim, merhamet eder” gibi boş hayal ve umutlara
yer yoktur!..çünkü kur ’ân ‘da da der ki;
“Şeytan sizi –Allah rahimdir, kerimdir- diyerek
aldatır”
Şeytan burada vehmi tahrik ediyor...Sanki, öte
galakside yaşayan tonton dede tipi bir tanrı varmış
da sen burada ne yaparsan yap o seni affedecekmiş
gibi bir zan oluşmasına yolaçıyor..ve senin böyle bir
görüşe sapmana ve bu yüzden fizikî, fiil gerçeklerden
bîhaber olarak kendi hayatını cehennem etmene yol
açar. Nitekim bugün çevrenize baktığınız zaman bunu
apaçık görürsünüz.
Hz.MUHAMMED
GELECEKTEKİ
TEHLİKELERİ
HABER VERDİ
Hz.Rasûlullah Muhammed Mustafa (Aleyhisselâtı
Vesselâm) adıyla bilinen Zât..Terkibi ve yapısı itibariyle
nedir?..Beşerdir! Beşer kelimesiyle neyi kastediyoruz?..
Beşer, ilâhi isimler terkibi olarak müjdelenmiş
anlamında kullanılan bir mânâdır..Hz.Muhammed (A.S)
belli ilâhi isimler terkibi olması hasebiyle, kendini
meydana getiren mânâların hakikatı olan varlığı,
Allah’ı müşahede etmiş ve bu yönüyle velâyeti ikmâl
olmuştur!...Bundan sonra, kâinatın, zâhir ve Bâtın ilâhi
isimlerin mânâlarının âşikâre çıkışından veya seyrinden
başka bir şey olmadığını idrak etmiş; kâinatın
mâhiyetinin değişik , büyük veya küçük çapta terkipler
olduğunu müşahede etmiş!
Daha sonra bu terkiplerin mânâlarının da kesinlikle
ortaya çıkma durumunda olduğunu; âdetâ bir mekanizma
olarak çalıştığını görmüştür...Bunun değiştirilmesinin
mümkün olmadığını ve “İnsan” adını alan varlığın
geleceğinin, bu mekanizma içinde devam edeceğini
farkettiği için; Allah’ın hükümlerini beşere bildirmiş ,
böylece risâlet görevini yapmıştır...
Tabiatının kaydından çıkmadıkça insanın
cehennemden kurtulamayacağını, tabiatına
hükmedebilen insanın ancak cennete gidebileceğini;
Allah’a vâsıl olmak isteyenin ise, terkibinin tabiî olarak
kendisinde meydana getirdiği mânâların ötesinde bir
yaşama geçerek, mânâlar üzerinde tahakkuk eder bir
duruma gelmesi gerektiğini bildirmiştir..
Risâlet hükümleri, din hükümleri, sonsuza dek devam
edecek dünya, Berzah, Cennet, Cehennem dediğimiz
bütün olaylar ilim mâluma tâbidir” hükmünden
kaynaklanmış olaylardır. Yani ortada olanlar olacaklar
müşahede edilmiş buna göre nasıl tedbir alınması
gerekiyorsa ona göre tedbirler ortaya koyulmuştur.
Hz.Muhammed (S.A.V) sonsuza dek olacakları
müşahede etmiş ve bunun neticesinde insanları gelecek
olan tehlikelerden sakındırmak için bu açıklamaları
yapmış, bu bildirimleri getirmiştir. İşte bu yönüyle
meseleye bakarsak, “ilim mâluma tâbidir” deriz.
Yok eğer, varlığın aslı ve özü yönünden bakarsak
“Mâlum ilme tâbidir” deriz. Ama bizim için özellikle
elzem olan şey, ilmin mâluma tâbi olmasıdır. Ancak
böylelikle kendimizi tanıyabilir, hakikatımıza vâsıl olabilir
ve birimsel yaşamda da hakikatın gereklerini tatbik
edebiliriz.
Sen ne kadar , “ben vahdet görüşündeyim” dersen de;
bunu hissedersen hisset; günün bilfiil kişilik duyusu
içinde geçiyor!..Ve bu sonsuza dek, böyle devam eder!..
O, senin özürndeki bir duyuştur, bir hissediştir!..O
hissedişinde bazı sırları var, ona daha ileride
dokunacağım...
Şu anda özellikle anlatmak istediğim şey,
Hz.Rasûlullah’ın geleceğe dönük tüm olayları
müşahede ederek, bunlara karşı ne tedbir almak
gerekiyorsa, onları bize bildirmiş olduğu
hususudur...İşte o yüzden, hakikata ermiş, hakikatı
hissetmiş; taklitle değil meseleleri inceleyerek, yerli
yerinde müşahede ederek, yaşamış olan kişiler; tabiî
mânâda yani bedenin tabiatı istikametinde yapılması
gerekli olan şeylere ölene kadar devam etmişler ve
mücadelelerine ölene kadar son vermemişlerdir!..
Belli şartlanmaların atılması, belli duygu kayıtlarından
çıkılması yolunda yapılan bazı çalışmalar, o çalışmanın
gayesi hâsıl olana kadar olması kaydıyladır!..O kişideki
o şartlanma kalkana kadar , o çalışma yapılır!..Ondan o
şartlanma atılır; atıldıktan sonra gene o çalışmaya
devam edilir...Kaynağı olan o fiillere gene devam
edilir...Çünkü zarûridir! Boşa konmamıştır o!..O fiilin,
mekanizma içindeki yeri tespit edilmiş, tespit edilen yerin
gereği olarak o fiil ortaya konmuştur... Yani, bütün ilâhi
emirler bu şekilde gelmiştir!...Her bir ilâhi emrin
arkasında, mutlaka mâlumda yani bilinen âlemde bir
karşılık vardır! O karşılığın zarar vermesi önlenmek
üzere, o fiil konulmuştur...Veya erilmesi gereken bir
zarûri nokta vardır, asgari taban vardır...Oraya erilmesi
için, o fiil zarûri olarak tavsiye edilmiştir
BEYİN-RUH
İLİŞKİSİ VE ÖLÜM
Şimdi tekrar beyin ve ruh ilişkisine dönelim.Beyin
120,günden itibaren üretmiş olduğu mikrodalga ile
hologramik bedeni yani “insan ruhunu” meydana
getiriyor.Biz buna kısaca “bir tür hologramik ışınsal
beden” veya bir diğer deyişle “lâtif beden” de diyebiliriz.
Esas itibariyle “bir tür hologramik ışınsal beden”
kullanmamız bir karışıklığa yol açmaması bakımından da
daha yararlı olur. Çünkü daha evvel “Ruh”tan sözettik...
Ruhu Â’zâm diye bahsedilen “Ruh”tan, bütün varlık,
bütün mevcudat meydana gelmiştir. Hangi isimle
andığımız varlık olursa olsun, o varlığın mânâsı bu
“Ruh” ta mevcuttur! “Ruh”ta mevcut olan bu mânâ belli
bir mânâ terkibi şeklinde yoğunlaştığı zaman, o
nesnenin ismi altına girer. O nesne, kendisinde mevcut
olan mânânın yoğunlaşması şeklinde var olmuştur...Bu
yoğunlaşmasının neticesinde de başka bir nesneyi
meydana getirir duruma gelmiştir.
Bu yeni nesneyi meydana getirmesi şeklinden bir
tanesi de beyindir.
A)Beyin, çeşitli radyasyonlar yayar. Beynin yaydığı
radyasyonların birincisi “bir tür hologramik ışınsal
beden” dediğimiz veya “lâtif beden” dediğimiz “kişinin
ruhu”nu oluşturmasıdır. İkinci olarak ilâveten bu
manyetik bedene, aynı anda beyindeki tüm faaliyetlerin
mânâsı da yüklenmiş oluyor!..
Yani nasıl bir verici radyo istasyonu, elektrik dalgaları
yayar. Bu elektrik dalgalarını biz antenle alırız,
üstündeki sesi meydana getiren dalgaları çözümleyerek
ses olarak algılarız; manyetik beden, beynin tüm zihinsel
faaliyetinin mânâsını, o andaki faaliyetinin neticesinde
hâsıl olan mânâyı kendinde taşır. İşte bu mânâyı
taşıması itibariyle “kişisel ruh” akıl sahibidir...ve bu
“kişilik aklı” dır. Bu kişilik aklı ne zaman
olgunlaşır?...Kişilik aklı, birinci aşamada kişi olarak
kendini kabul ettiği anda, ikinci olarak da eğer belli bir
düzeydeki çalışmaları yapmışsa “hakiki mânâda” kendini
tanıdığı anda oluşur...İki aşamada!..
B)Beynin ikinci bir özellik olarak, yaydığı radyasyonlar
müspet ya da menfi mânâda iki tür radyasyon olarak iki
tür varlık yaratır!..
Ya , insana , tabiatına hoş gelecek sevimli gelecek
varlıklar veya ters gelecek varlıklar! Kişinin arzu ve
istekleri ne yönde ise, o yönde onun seveceği varlıklar
meydana gelir, beynin yaydığı dalgalardan; ve gene aynı
şekilde, kişinin genel yapısındaki korku ve endişeleri ne
yönde ise, o yönden meydana gelir bir takım yaratıklar
menfi dalgalardan!..beyin dalgalarının meydana getirdiği
bu varlıklar, kişi öldüğü andan itibaren, kişinin ruh âlemi
veya hayâl âlemi dediğimiz âlemde, bu kişiden sâdır olan
dalgalardan meydana gelmiş olduğu için bu kişiyi sarar;
ve kişi bunlardan dolayı ya azap duyar, ya zevk
duyar...Âlemi berzahta; kabir âlemi dediğimiz âlemde.
C)Üçüncü olarak beynin yaydığı birtakım dalgalar, o
kişinin fikirlerinin, düşüncesinin idrakının Dünya
üzerinde yayılmasına yol açar..
Ve bu dalgalar, o göndericiye, o anlayışa uygun
beyinler tarafından alınarak değerlendirilirler...Ve bu
kişiler yeni birtakım şeyleri bulurlar!..Aklımıza geldi”
derler! İşte beynin yaydığı bu tür dalgalar; üçüncü bir tür
beyin faaliyetinin neticesinde oluşan dalgalardır!
D)Dördüncü olarak yönlendirilmiş dalgalar vardır. Bu
yönlendirilen dalgalarda belli bir kişiye, belli bir mânânın
aktarılması, iletilmesi o kişide belli hususların açılması
sağlanır. Üçüncüde bahsettiğimiz dalgalar genel yayın
dalgalarıdır. Burada ise yönlendirilmiş dalgalardan söz
ediyoruz.
Evet, beyindeki akıl dediğimiz özellik, bellek dalgaları
şeklinde ruha yansıtılıyor. Akıl gibi, fikir, hayal,
şekllendirme, vehmi benlik gibi hususlar gene beyin
faaliyetinin neticesinde, ruha yükleniyor.
Bu “Ruh” dediğimiz yapı, varlığını beyinle
güçlendirirken; aynı zamanda beyin sinir sistemi
dediğimiz en uçtaki, en uzak hücrelere kadar yayılan bir
elektrikle, bedende muhafaza ediliyor!..
Ne zaman ki bedenin bu bioelektrik faaliyeti bir anda,
bir olayla duruyor, beyin çalışmasını yitiriyor; bu beyin
çalışması yitirildiği anda, bedenin en uzaktaki hücreye
kadar uzanan elektriği kesildiği için; bedendeki “Ruhu”
kendinde muhafaza eden bir çeşit elektromıknatısiyet
kesiliyor..
Ve Ruh adını verdiğimiz bir tür hologramik ışınsal
beden, biyolojik bedenden ayrılıyor!...İşte Ölü!..
Beynin yolladığı bioelektrik enerji, bedenin en uç
noktasından beyne en yakın noktaya doğru bir kesilme
gösterdiği için de, bu kişide en uç noktasından yani
ayaklarının ucundan Ruh yukarı çekiliyormuş gibi bir
mânâ şeklinde yorumlanıyor.Oysa bu, hücrelerdeki
elektriğin kesilmesi sırasında, başa doğru olan o
bölümlerdeki hissizliği kişi farkediyor. Çünkü esasında,
beyindeki bioelektrik kesilmesi sonucunda bedende de
çekicilik kalkıyor!...Bedenden çekicilik kalktığı zaman,
zaten otomatik olarak kişilik Ruhu bedenden
ayrılıyor!..Bu olay bir anda oluyor! Kişinin ayak ucundan
çekiliyor diye hissettiği şey, beynin bedene yaydığı
bioelektriğin kesilmesinin, en uç noktadan itibaren
farkedilmesi olayı.
İNSAN NİÇİN VAR?
Herhangi bir konuda bir fikir geliyor aklına...Bu fikir,
ya beynin çeşitli konularda dışarıdan aldığı bilgileri
değerlendirmesi sonucu ortaya çıkan yeni bir fikirdir ki;
bu daha evvelde düşündüğün, daha evvel düşünmüştüm
ben bunu” dediğin bir olaydır...veya hiç düşünmeden,
birden bire o anda senin beyninde bir lâmba yanışı gibi
parlayan bir fikirse bu, Merkür ’ün veya herhangi bir
ışınsal etkinin sende meydana getirdiği yeni fikirdir...
Bu fikir daha sonra hayâl yoluyla daha belirgin bir hâle
sokulur öve şekillendirme özelliği ile musavvire gücü ile
belli bir şekil içinde düşünülerek daha anlaşılır hâle
gelir.
Bundan sonra bunun değerlendirilmesine geçilir.
Değerlendirilmesi, ya akıl yoluyla olur, ya vehim
yoluyla olur. Eğer vehim yoluyla bir değerlendirme
yapılırsa, bu fikir üzerinde, bu fikir kişinin benliğine
dönük bir netice ortaya doğurur!..Benliğe dönük bir
neticeyi doğurması, bu fikrin , o kişinin kendisini , bir
beden veya mustakil varlığı olan bir ruh olarak kabulüne
yol açar.
Şimdi burada mustakil bir ruh dedik; Hakk’tan ayrı bir
ruh, kendine has varlığı olan bir ruh!
Her ne kadar burada beyin neticesinde oluşan bir ruh
sözkonusu ise de; beynin oluşturmuş olduğu bu ruh,
yüklenişi itibariyle beyindeki özelliklerin hâsılası olması
hasebiyle; ve beynin orijini öe özündeki kudsi ruhun
hâsılası olması sebebiyle mutlak ruhtan ayrı bir ruh
değildir!..Fakat beyin vasıtasıyla meydana gelmiş olması
hasebiyle de, mutlak “Ruh” tan ayrı bir ruh
anlamındadır!..Çünkü mutlak Ruh’taki mânâlar belli bir
terkip halinde beyni ve beyindeki mânâları oluşturmuş;
beyin bundan sonra kişilik ruhunu meydana getirmiş ve
bu ruhta külli mânâların belli bir terkipte devamını
sağlamıştır!..dolayısıyla bi kişinin ruhundaki mânâlar
mutlak Ruh’taki mânâların aynıdır..Mâhiyet
olarak!..Fakat terkip olarak tamamiyle farklı ve ayrıdır.
İşte ayrılığı ve ayrılığı konusu buradan ileri
gelmektedir. Ruh’taki özellikler, belli isimlerin mânâların
beyin tarafından ruha aksettirilmesi ile oluşmuyor
mu?...Beyindeki özelllikler, oluşma sırasında belli
isimlerin mânâlarının beyne aksederek kendi türünde
mânâları orada âşikâre çıkarmasıyla oluşmadı
mı?...dolayısıyla , beyin belli isimlerin mânâlarının
terkibi olmadı mı?...Oldu!..
Beyindeki bu terkipde, aynen ruha yansıdı mı?..Bu
sebeple ruhtaki mânâ, bir terkipten başka bir şey
değildir!.. Yani , isimlerin mânâlarının bir
terkibidir!..Ayniyet bakımından! Fakat, buradaki bir terkip
hükmündedir! Terkiptir!..Ruh’ta , bunlar bir terkip
hükmünde değil, küll olarak mevcut...Mutlak Ruh’ta!..
Birimsel Ruh terkibiyeti yönüyle
yaratılmıştır!..Mâhiyeti yönüyle yaratılmaktan
münezzehtir!..
İlâhi isimlerin mânâlarının değişik terkiplerle âşikâre
çıktığı, zâhir olduğu mahâl, demektir “İnsan”..
Diğer varlıklardan farklı olarak, insan 99 ismin
mânâsını âşikâre çıkartabilecek istidat ile,
yaratılmıştır.,Bu 99 ismin mânâsını ortaya koyabilecek
istidat, takdir hükmü ile, tam olarak kullanılabilirse. Bi
isimlerin mânâsı çeşitli yönleriyle âşikâre çıkar...Diğer
hiçbir varlıkta, insandaki gibi câmi olarak bütün isimlerin
mânâsının ortaya çıkması sözkonusu değildir. Bu
şekildeki bir ortaya çıkış için, insan meydana
getirilmiştir.
İnsan dendiği zaman, bu kelimenin mânâsı, “bütün
isimleri âşikâre çıkartıp seyredebilen” demektir.
Her ne kadar diğer varlıklarda da ortaya çıkartma
durumu sözkonusu ise de, bu ortaya çıkartışın tabii
sonucu olarak seyredebilme h3ali onlarda bu genişliğiyle
sözkonusu değildir!..
İNSAN,
MÂNÂLAR TERKİBİDİR
“SENİ DİLEDİĞİNCE TERKİB EDEN EDEN
O’DUR!..”(İnfitar-8)
Bir mânânın beş duyuya hitap eder şeklide ortaya
çıkışına “Fiil” diyoruz.yani beş duyuyla tebpit ettiğin her
oluş, bir fiildir. Ve bu fiile de bir isim verilir. O isimle bir
Mânâyı kendi içinde taşır ve dolayısıyla isme bağlanır.
Netice olarak isim ve fiil aynı mânâya işaret eder.
Bir fakire merhamet edip, acıyıp, verdiğin sadakada,
fiili “sadaka vermek” diye târif ederiz.fakat burada
sadaka vermek fiili ile merhamet aynı noktadan
çıkmaktadır. Çünkü sendeki merhamet duygusu yani
merhamet ismenin karşılığı olan mânâ, fiil düzeyinde o
kişiye o nesneyi verme şeklinde görünür. Yani netice
olarak mânânın fiile dönüşmesi belli bir isim olarak sanki
fiil mânâdan ayrı bir şeymiş gibi görüntü meydana getirir.
İlâhi isimler mevzuuna gelince; varlıktaki bütün fiiller
doksan dokuz ilâhi isim olarak adlandırılan, mânâ
grupları bünyesinde oluşur. Bu açıdan bakılınca evren
tümüyle bu ilâhi isimlerin mânâlarının kuvveden fiile
çıkmış hâlinden başka bir şey olmaz.
Meseleyi biraz daha açmak gerekirse; ister beş
duyuyla tespit sahamız içinde kalsın, isterse de mevcut
algılama sistemimizin dışında olsun, bir şey hariç
olmamak üzere herşey, bu ilâhi isimlerin mânâlarının
kuvveden fiile dönüşmesinden başka bir şey değildir.
Yalnız burada dikkat etmemiz gereken bir konu var, bu
kuvveden fiile çıkış asla Allah’ın içinde veya dışında gibi
bir mânâ kabul etmez. Çünkü böyle bir mânâyı “Allah”
ismi ifna eder. Biz, Allah’ın dışında bir nesne mevcut
değildir derkin, varlığını Allah’tan almayan varlığı
Allah’ın varlığı ile kaim olmayan, varlığında ilâhi
isimlerin mânâ terkiplerinden başka bir şey mevcut
olmayan anlamını kastediyoruz...oksa Allah’ın içinde
veya dışında gibi Allah’a mekân, mahâl ,şekil, ölçü biçici
bir mânâyı kastetmiyoruz.!
Aksi takdirde kâinat ve Kâinatın dışında bir TANRI; ya
da , kâinatın içinde yer almış bir TANRI; ya da , kainatın
yer aldığı mahalli paylaşmada olan bir TANRI anlayışları
doğar ki, bu üç anlayışta Hz.Muhammed’in tebliğ ettiği
“Tevhid” anlayışına ters düşer.
Mevcûd , Vahid-ül Ehad’dır.
Varlıktaki çokluk, yani ayrı ayrı varlıkların var
olduğu görüntüsü ise, kesitsel algılama araçlarının
göreceliği dolayısıyladır.
Gözün algılama kapasitesi, normal bir insan görüntüsü
imajını meydana getirirken, röntgen ışınlarıyla bakış bir
iskelet yapının varlığını iddia etmemize yol açar; kızıl
ötesi ışınlarla bakışımız ise ışıksal yapıdan mütşekkil
varlıklar müşahede etmemize yol açar.
Oysa varlık tümüyle, gerçekte bölünmez, parçalanmaz,
cüzlere ayrılması sözkonusu olmayan, başından ve
sonundan söz edilemeyen bir varlıktır.
Çokluk gözüyle, daha açık bir ifadeye beş duyu
kaydında olarak varlığını tespit ettiğimiz her nesne, esas
oluşu itibariyle ilâhi isimlerin mânâlarının değişik
terkipler şeklinde yoğunlaşmasından başka bir şey
değildir. Bu varlığın benliğini büründüğü sayısız mânâlar,
ilâhi isimler olarak târif edilmiş.
Burada dikkat edilecek nokta “benliğini bürüdüğü”
kelimeleridir. Her ne kadar büründüğü mânâlar, kendinde
olmadığı ve kendinden ise de, kendisi o mânâlarla kayıtlı
olmadığı için, “bürünme” tâbirini kullanmak zorunda
kalıyoruz. Fiiller diye anlatılan bütün oluşlar, mânâların
yoğunluk kazanmış bir halde duyulara hitabından başka
bir şey olmadığından ve duyular dahi, bu mânâlardan
meydana geldiğinden; varlık tümüyle bu mânâlardan
başka bir şey olmamış olur!
Kısacası âlemler, bürünülmüş mânâlardan başka bir
şey değildir.
“Duygular” dediğimiz şey.. İlâhi isimlerin mânâlarının
duyuları ve duyguları meydana getirir bir biçimde âşikâre
çıkış şeklidir.
Nihâyet “İnsan” ismiyle kastedilen varlıkta görülen
huy ve tabiat, çeşitli ilâhi isimlerin mânâlarının değişik
terkiplerle ortaya çıkışıdır.
Şimdi bu değişik isim terkipleri konusu üzerinde
duralım biraz.
Her zerrede zâtıyla, sıfatıyla, esmâsıyla ve âşikâre
çıkış şekli olan fiilleriyle Allah’tan gayrı bir varlık söz
konusu değildir. Ancak burada şu noktayı çok iyi
anlamak lâzımdır...Zât, sıfat, isim, fiil diye ayrı ayrı
şeyler asla söz konusu değildir.
Fiil dediğimiz şey gerçekte isim dediğimiz mânâ ile
aynı şey ise, mânâ da mânâ sahibinden ayrı bir şey
değildir. Bunların arasındaki fark, mânâ sahibinin
sayısız mânâlara bürünüp sayısız fiilleri ortaya
koyabilmesi itibariyle söz konusudur.
Mânâlar, tümüyle o varlığın benliğinden oluşması,
daha açık bir ifadeyle, benliğindeki çeşitli özellikleri
seyretmesi gayesiyle meydana gelmiş olduğu için; o
varlığın benliğinden ayrı bir varlığı söz konusu edilemez.
İş bu mânâlar, benliğinin büründüğü sûretlerden başka
bir şey olmaz. Yani bu ilâhi isimler. Benliğinin dışında
gayrı olan şeyler değillerdir.
Keza bu isimlerle anılan mânâlar, bu âlemlerin
ötesinde var olan, âlemlerden ayrı bir TANRI’nın isimleri
de değildir. Ancak, benliği, bu mânâlarla kayıt altına
girmekten beridir!..Bu mânâlara büründüğü gibi,
mânâların benzeri veya zıddı sayısız değişik birbirine
benzeri veya zıddı sayısız değişik birbirine benzemez
mânâlara dahi bürünmesi söz konusudur.
Tüm mânâlar, Zâtındandır; ancak, senin büründüğün
mânâlardır bir mânânın, zâtını târif etmesi, tavsif etmesi
ise muhaldir. Bu sebeple, Zâtı târif yolunda kullanılan
bütün ibareler hakikattan sapmıştır!..Bu ibareler Zâtın
hakikatını ifade edemez.
Öyleyse bu varlıkta, Zâtıyla kaim olan varlığın,
büründüğü çeşitli mânâlardan başka bir şey söz
konusu değildir. Bu mânâlardan başka bir şey söz
konusu değildir. Bu mânâları târif sadedinde, Esma’ül
Hüsnâ denilen ilâhi isimleri diye anlatmaya çalışılan,
çeşitli mânâların isimleri dile getirilmiştir...Bunlar toplu
olarak 99 rakamı ile ifade olunmuş; tafsilatında ise
sayısız denilmiştir.
Herhangi bir birimsel isim altında bir Ahmed ismi
altında biz hemen hemen bütün bu isimlerin özelliklerini
müşahede ederiz.
Meselâ “Hasib” ismi, herşeye hesapta itina gösteren
diyoruz...Her şeye hesaplı bir biçimde, yani detaylarına
kadar değerlendirme yaparak o nesnelerin hakkını veren
anlamına geliyor bu isim. Hayatımızda yaptığımız birçok
işler vardır böylesine, onu detayları ile inceler ve sonra
karar veririz. İşte bu detaylarına kadar inceleyip ondan
sonra karar verme, değerlendirme işi bu “Hasib” isminin
mânâsının bizdeki tecellisinden başka bir şey değildir.
Veyahut ta “Halim” ismi... zâlime hilmle,
yumuşaklıkla, hoşgörüyle sakin bir hâl ile cevap
verme..Öye zaman olur ki, o anda biz, karşımızdaki çok
büyük şiddet gösterdiği halde, gayet sâkin ve rahat bir
şekilde kalır ona yumuşaklıkla cevap veririz. Veya bir
“semi”, bir “Basir” ismi her an bizden sâdır olmada...Şu
anda beni görüyorsun, dinliyorsun...”Kelim” ismi;
benimle konuşuyorsun...”Hayy” ismi ile hayattasın;
“Alim” ismi mânâsınca belli bir ilme sahipsin. “MÜRİD”
isminin mânâsı senin beyninde ne güçte açılmış ise o
kadar “irade” sahibisin.Yerine göre “Gaffar” oluyorsun,
karşındakinin yaptığını örtüp bağışlıyorsun...Yerine göre
karşındakinin rızkını veriyorsun “Rezzak”
oluyorsun...yani bu isimlerin mânâları çeşitli zamanlarda,
kimi sürekli olarak, kimi de zaman zaman olma şeklinde
senden ortaya çıkmada.
Şimdi senin genelde bir huyun bir karakterin vardır.
Atasay’ı, Ahmed’den ayıran , Ahmed’i Ziya’dan farklı
kılan...
Semâ dediğimiz zaman hatırımıza gelen bir mânâlar
bütünü; Atasay dediğimiz zaman hatıra gelen bir başka
mânâlar bütünü...Atasay dendiği zaman bir beden, bir
sûret sûret hatırlanır; ayrıca bir de, mevzûun durumuna
göre sadece o sûret veya o beden değil, o bedenle
müşahede edilen bir mânâlar bütünü...İşte bu Atasay
ismi ile kastedilen çeşitli mânâlar bütünündeki mânâların
tümü bir terkip şeklinde oluşmuştur.diyelim ki birinci isim
%12 ağırlıkta yapıya hâkim, ikinci isim %30 ağırlıkta
hâkim, üçüncü isim %17 ağırlıkta hâkim...ilâ âhir...Yani
bu Esmâ-ül Hüsnâ’daki mânâların değişik
Ağırlıklarla, bileşimi neticede bizim Atasay ismini
verdiğimiz mânâlar bütününü meydana getirir...
Daha da açık bir ifade ile diyelim ki, biz Atasay ismi
ile ilâhi isimlerin oluşturduğu bir değişik terkibe hitap
ederiz. İlâhi isimlerin bir değişik terkibi dediğimiz zaman,
ilâhi isimlerin mânâlarıdır burada esas olan!...Ve bu
mânâlar elbette ki aslîyeti ve ölçüsüz boyutları itibariyle
Allah’a aittir. Dolayısıyla biz, Atasay ismi altında mevcut
olan, Hakk’ın terkib hükmü ile âşikâre çıkan isimlerinin
mânâlarının, toplu olarak aldığı isimden başka bir şey
değildir Atasay!..
Yalnız bir isim değil, yani bir mânânın ismi değil, bir
mürekkep mânânın ismidir Atasay.
Meselâ bir “Rezzak” isminde sırf rızık verme mânâsını
anlatırken; bir “Atasay” ismi altında, mürekkep mânâyı
meydana getirmiş, çeşitli oranlarda çeşitli ağırlıklarla bir
araya gelmiş bir mânâlar topluluğunu anlarız.
İşte bu varlıkta, çeşitli isimlerle adlandırdığımız bütün
varlıklar, değişik terkiplerle ortaya çıkan ilâhi
mânâlardan başka bir şey değildir...
Hangi ismi kullanırsak kullanalım o ismin müsemmâsı,
Hakk’ın çeşitli vasıflarının değişik oranlarda bir terkip
meydana getirmesi ve bundan doğan mânânın bir fiil
şeklinde ortaya çıkmasından başka bir şey değildir.
Tâc mâ’rifet tâcıdır, Bir ağaçtır bu âlem
Sanma gayrı tâc ola!. Meyvesi olmuş Âdem
Taklit ile tok olan, Maksut olan meyvedir
Hakikatta aç ola!. Sanma ki ağaç ola!..
Düşe düşüp aldanma, Bu Âdem meyvesinin
Kendini hayrete salma; Çekirdeği özürdür...
Hak’dan gayrı ne vardır Sonsuz bu âlem-âdem
Tâ’bire muhtaç ola?.. Bir anda tarac ola!..
Sana âlem görünen, Bu sözlerin meâli,
Hakikatte Allah’ır!.. Kişi kendin bilmektir...
Sanma ki birkaç ola!.. Kendi kendin bilene
llah Bir ’dir vallahi, Hakikat mi’âc ola!..
Hak denilen Özürdür,
Özündeki sözündür;
Gaybî özün bilene,
Rubûbiyet tâc ola!..
Gaybî Sun’ullah
“Sana âlem görünen Hakikatta Allah’tır” sözlerinin
anlamına geldi sıra...
VARLIKTA O’NDAN
GAYRI MEVCUD DEĞİL
Niyâzi Mısrî’nin şu satırları ile devam edelim.;
“Allah bana açıkça gösterdi ki; kendisinden
başkasının ne zâhirde, ne bâtında varlığı yoktur.
Yalnız var sanılır! Bana bildirdi ki, ârifin sırrında,
vücuddan fakr tamam olmayınca, perdesiz doğrudan
doğruya hakkın vechine bakması mümkün
olmaz...Nitekim yüce Allah buyurmuştur,
“O gün bazı yüzler sevinçli, Rabbına nâzırdır.”
Varlığı atmazsa, Allah’ın göklere ve yere arz ettiği,
onların kabulden imtina ettiği, sadece insanın
yüklendiği “Vücud” emanetini ödememiş olur! Ve bu
suretle büsbütün hıyanetten kurtulamaz! Allahû teâlâ,
“Allah hainleri sevmez”
âyeti ile ifade ettiği üzere onu sevmez..
O’nun gözünden perde nasıl kalksın ve nasıl Allah’ı
görsün ki; O, hakk’ın olan vücudu kendine mal
etmektedir! Oysa “fakr” ın tanımı, Allah’tan başka
herşeyden varlığı almaktır. Varlıklara ait vücud
kalkınca, Hak görünür ve hiç kaybolmaz!. Dersen ki
vücud, görünürde ve gerçekte Allahû Teâla’nın ise, o
halde ârif kim?...O’na bakan kim? O’nu gören
kim?..derim ki, vücud birdir, amma mertebeleri
çoktur! Bir mertebede muhiblikle, bir mertebede de
mahbûblukla görünür; bir mertebede gül olur,
diğerinde bülbül...
Fütuhatı mekkiye’nin başında Muhyiddin A’rabî’nin
şöyle bir şiiri vardır;
“Rab Hak”tır, “kul Hak”tır;
Ah bileydim, kimdir mükellef?
“Kul”dur dersem, o ölüdür!..
“Rab”dır dersem; o halde,
“Rab” nasıl olur mükellef?
Kul, “Hak”tır, Rab “Hak”tır!...”Kul” adıyla kastedilen ve
“Rab” adıyla kastedilen varlık aynı varlıktır!..Öyle ise, bu
“mükellefiyet” denen şey nereden ve nasıl çıkıyor?..
“Hak” ismi ile kastettiğimiz varlık, her zerrede, her
“zerre” adı altında tümüyle; yani, zâtıyla, sıfatı dediğimiz
benliği hüviyeti ile, ve bu benliği hüviyetine ait sayısız
mânâlar ve bu mânâların bir kısmının isimleri olan Esmâül
Hüsnâ ile ve bu mânâların ortaya çıkışı demek olan,
Ef ’al mertebesi hâli mevcuttur...Kısacası, her “zerre”
Hak’kın varlığı dışında hiçbir şeye sahip değildir!...
Bu böyle tahta,
taş,hayvan,nebat,gaz,dünya,yıldız,galaksi,kara delik
veya boşluk gibi hangi isimle neyi kastedersek edelim,
bu isimlerin müsemması olan varlık ancak ve ancak
“Hak” kın varlığıdır!..İsimlerin müsemmasında, Hak’tan
gayrına ait hiçbir varlık kesinlikle mevcut değildir.
Bunu böylece anladıktan sanro, yani, varlığın
tamamıyla ilâhi isimler diye kastettiğimiz mânâların
çeşitli terkiplerden başka bir şey olmadığını anladıktan
sonra, yapılacak iş nedir?
Eğer bunu anladıysak, bundan sonraki ilk aşamada,
kendimize ait olarak zannettiğimiz varlığımızın,
varolmadığını idrak etmek gerekir.
Yani, Hilmi ismi ile kastedilen müsemma, Allah’ın
çeşitli vasıflarının terkip hükmü ile zuhurundan başka bir
şey olmadığına göre; artık burada “Hilmi” diye Allah’tan
gayrı bir varlığın varlığı sözkonusu olamaz...Hilmi ismi
ile işaret edilen varlık bir ilâhi mânâlar terkibi olduğuna
göre, bu ilâhi mânâların da, o ilâhın varlığından ayrı bir
yere ait olması söz konusu olamayacağından, benliğinin
özünün, “Hakk”ın benliği olduğunu müşahede durumuna
girersin...
Herhangi bir mahalde herhangi bir sebeple Hakk ismi
geçtiğinde bu isimden muradın kendi aslın olduğunu
hisseder ve yaşarsın...Bu yaşamanın, bu müşahede
neticesinde ise kendi hakikatını tespit etmeye çalışırsın.
Neydi Hakikatın?..
“SENİ, DİLEDİĞİNCE
O TERKİP ETMEDİ Mİ?”
Senin varlığın, vasıfların ve özelliklerin değişik
terkiplerle meydana gelen Hakk’ın isimlerinden ve
mânâlarından başka bir şey değildi ya!..İşte bundan
sonra...Bu terkiplerin aslı olan mânâları gerçek
boyutlarıyla tanıyıp, Hakk isminin mânâsına yakışır bir
biçimde âşikâre çıkmalarını temin yoluna gidersin.
Hz.Rasûlullah’ın 1400 sene evvelinden târif ettiği
biçimdeki mânâyı, kendi özünde aynen bulup, Hakk’ın
şehâdetiyle şehâdet edersin ki; Allah’tan gayrı âlemde
mevcud değildir. Ama âlemle de kayıtlamaksızın!..
Bir Âyet-el Kürsî’yi okuduğun zaman , Allah’ı târif
eden; Allah “Hayy”dır,diridir, “Kayyum”dur kendi zâtıyla
kendi varlığını var etmesine, onun varlığını
desteklemesine ihtiyacı yoktur gibi mânâları “özünde”
bulur; fiil olarak ayakta durmakla oturmanın senin
benliğini değiştirmeyeceği gibi yaşamakla ölmenin veya
daha değişik fiilerin senin senliğinde hiçbir değişiklik
meydana getirmeyeceğini; ancak bütün fiillerin, bilinçli
olarak büründüğün mânâlar dolayısıyla ya da fıtrî-tabiî
bir şekilde bilincin dışı meydana geldiğini farkedersin.
Bu müşahedeler sonra daha da ileriye gider ve “Allah
dilediğine hidâyet eder dilediğini delâlette bırakır”,
hükmüyle âşikâr olan mânâları müşahede etmeye
başlarsın...”Dilediğinin rızkını arttırır, dilediğinin rızkını
kısar” hükmünün mânâsını yaşarsın.
Bütün bunlardan sonra esmâ perdesi kalkarsa
“Vitriyet”ini, “Ferdiyet”ini, “Vahidiyet”ini müşahede
edersin...
Çeşitli isimlerin mânâlarını ortaya koyarken de, artık
Hakikatından perdelenmen diye bir şeyin söz konusu
olmadığı ortaya çıkar. Senin, senden perden, Atasay
“ismi” ve bu ismin karşılığında var olan vehmi “benlik”
idi...Oysa sendeki bu “vehmi benlik” ve onu besleyen
şartlanmalar kalktığı anda, basiret gözünde Atasay
“ismi” de düşer...
Bu müşahedenin sonunda da emanet sahibine iade
olunur!..
O emanet, sendeki ilâhi mânâların, Atasay “ismine”
ödünç verilmesiydi (!)...Atasay isminin müsemması kabul
edilen, vehimden oluşmuş varlık ortadan kalktığı anda,
emanet sahibine döner; ve bütün isimleriyle tecelli eden
Hak, âlem adı altında, kendi isimlerinin mânâlarını
seyre başlar!...Senden!...
Bu çeşitli fiiller, ilâhi isimlerin mânâlarının ortaya
çıkışından başka bir şey değildir, dedik...
Esasen bütün fiiller. Hakk’ın isimlerine dayanmasına
rağmen, senin, o isimlerin mânâlarını müşahede
edememen ve bunlardan perdelenmen “gaflet” denilen
hâli doğurmaktadır.Fiillerde ve âlemde perde diye bir şey
sözkonusu değildir!..
Kendindeki, şartlanmadan doğan ismini ve vehminde
varolan “izâfi varlığın”ı ortadan kaldırdığın zaman;
Hakk’ın çeşitli isimlerinin mânâlarının, terkip hükmüyle
zuhurundan başka bir şey kalmaz!..
Sen, mânen ölmüş olursun!..Zaten sonradan
yaratılmıştın!..
“Her şey fenâya uğrar, Bâki Allah’tır!” hükmünce
anlaşıldığı bir biçimde, senin varlığının ortadan kalkması
ancak “Ölmeden önce ölümün”le mümkündür!..Ölümün
de, “vehminde varolan” izâfî kişiliğinin kalkarak,
âlemde Hakk’ın isimlerinin mânâlarından başka bir
şey olmadığını müşahede etmen ile olur!..Kendini
sadece fiil mertebesinde, var sandığın bir kişilikle bulan
şirktedir. Kendini sadece isim mertebesinde bulan dahi
şirktedir!..Kendini sadece sıfat mertebesinde bulan dahi
şirktedir, “şirki hafi” denilen cinsten...kendini sadece zât
mertebesinde bulan dahi aynı hükümde kalır!..
Burada hemen “Şirki hafi” denen “gizli şirk”e işaret
eden şu hadis-i şerifi hatırlayalım:
Rasûlullah sallallahu Aleyhi ve sellem buyurdu ki
diyor; İbn-i cerir radıya’llâhu anh:
-ya Eba Bekr...Şirk sizde karıncanın ayak sesinden
daha gizlidir!..Bir adamın:
“Allah diledi de ben diledim” demesi şirktir!..
Bir de:
“Falan kişi olmasaydı, falan adam beni
öldürecekti!..” diye bir kimsenin konuşması Allah7a
şirk koşmasıdır...
Şirkin büyüğünü ve küçüğünü, Allah’ın senden
kendisiyle gidereceği bir duayı sana göstereyim
mi?...
-Allahümme inniy euzubike en üşrike bike şey’en
ve ene â’lemu ve estağfiruke limâ la âlem!...
Yani varlığında Allah’ı göremeyip, o fiili Allah’a değil,
olmayan benliğine bağlarsan bu gizli şirk olur. Zira ister
fiil ister mânâ boyutu olsun varlık hep O’na aittir.
Âfâkta yani dış dünyada milyarlarla yıldızların içinde
kaybolduğu evrende, bir mekânı olmayan “ALLAH” ı
bulmak, ermek mümkün olmadığına göre onu nerede ve
nasıl bulacaksın?
İbn-i Ömer radıyallahu anh naklediyor:
Rasûlullah Sallallâhu Aleyhi ve Sellem’e sordular:
-Allah nerededir?...Yerde veya gökte midir?...
Rasûlullah Sallallâhu Aleyhi ve Sellem şöyle buyurdu:
-Mümin kullarının kalbindedir!...(Gazalî-İhya)
Öyle ise Allah’ı zâtında, özünde, gönlünde,
şuurunda, ilimde bulup, onu bir mânâ ile kayıt altına
almaktan kaçınacaksın...
Esasen Zât, sıfat, esmâ ve ef ’al dediğimiz bu dört
mertebe gerçekte tek bir boyut, tek bir mertebedir. Ve bu
tek mertebede kendini bulan, dördüyle birlikte bulmuş
olur...Bunlardan sadece herhangi birinde kendini bulma
ve ötekilerini öteye atma, sendeki “ikilik” anlayışının
ortada kalkmamasındandır.
Diyelim ki ben sıfat mertebesinde kendimi
buldum..Kendi tekliğimi yaşıyorum...Ama isimlerin
mânâlarından geçtim, öyle bir şey yok (!)...Fiilleri
görüyorsun, fiiller beni ilgilendirmez (!) diyorsun!..Bu
durumda sen hâlâ şirktesin ve hâlâ kendini
tanıyamamışsın!..Çünkü , fiil aynen isimdir, ismin mânâsı
da aynen , senin senliğinin mânâsıdır...
Dolayısıyla, kendini bu şekilde bir soyutlamaya
gitmen, hâlâ bir “öte ilâh” mevhumundan
kurtulamadığını ortaya koyar.
Fiillerin, isimlerden gelen bir biçimde oluştuğunu
konuştuk...Şimdi, fiil adı verilen şeyin, belli isimlerin
mânâlarının terkip hükmüyle âşikâre çıkışından başka bir
şey olmadığını öğrendik...Yani, fiil eşittir isim dedik!...
Şimdi de fiil ile isim mânâları arasındaki fark noktası
üzerinde duralım ve “fiil” dediğimiz şeylerin neden bu adı
aldığını görelim..
Fiil, mânâların terkibinden meydana gelir...”Esmâ”
denince salt mânâlar kastedilir...Yani hangi isim
söylenirse, o isimle kastedilen mânâ akla gelir...Oysa fiil
mertebesinde ise, bir fiil denildiğinde, o fiili meydana
getiren mânâlar terkibi sözkonusudur. Her fiil, fiil adı
altında çeşitli mânâları değişik nispetlerde toplamıştır.
Yani, birkaç ismin mânâsının, bir terkip şeklinde
birleşerek ortaya çıkmasının aldığı ada “Fiil” deriz.Fiil
mertebesi denmesinin sebebi, birkaç ismin mânâsının
sayısız terkipler şeklinde ortaya çıkmasıdır.
İsim mertebesinde ise, isimler , yani, bu isimlerle
kastedilen mânâlar, sadece o ismin müsemması olan bir
mânâ olarak, tüm haldedir!...Bu mertebede mânâ
terkipleri sözkonusu değildir. O isimle, salt o mânâ
kastedilir.
Şimdi bir Ziya ismi altında, kaç tane ilâhi ismin
mânâsı bir terkip hükmüyle aşikâre çıkıyor ve karşımızda
gördüğümüz şeyin varlığını meydana getiriyor!..Yani,
ef ’al mertebesi dediğimiz zaman, bu ef ’al mertebesi ,
değişik isimlerin mânâlarının terkipler hâlindeki
görüntüsüdür.
Sıfat mertebesi ise salt benliği biliş
mertebesidir...tabiî buradaki benlikten murad izâfi
benlik değildir!..Esmâ mertebesi ise benliğindeki
mânâları buluştur...Benliğindeki çeşitli mânâların,
değişik şekiller ve oranlarla terkibi ef ’al mertebesini
meydana getirir. Ef ’al mertebesindeki değişik terkipler,
yani mânâ terkipleri de senin mutlak varlığınla, yani
zâtınla kaimdir...Zâtın olmasa, o mânâlar hiç olmaz.
Dolayısıyla, zât aynen ef ’al mertebesinde mevcuttur!..
Bu sebeple, ef’al mertebesinde müşahede edilen,
gerçekte aynen Zâttır; ancak , herhangi bir kayıt veya
sınırlama sözkonusu olmaksızın, kendi boyutunda!
VAROLMAYAN BENLİĞİN
NASIL YOK OLUR?
Senin, vehmî senliğinden kurtulman; var ZAN
ettiğin kişiliğinden çıkman nasıl olur?..
Önce senin, “benliğin” dediğimiz şey nedir?..
Ahmed’in ; daha doğrusu bu isimle işaret edilen
müsemmanın, belli bir terkibi var...A isminden %23, B
isminden %2, C isminden %7, D isminden %18 ve bu
gibi..Böylece çeşitli mânâların terkip hükmüyle bir
bedende çıkışına Ahmed demişiz..Bu terkibin başka bir
târifi de, belli huylar ve tabiatlardır!...Yani Ahmed’in
huyu budur, şunu yapar; Atasay’ın tabiatı budur, şöyle
yer, içer, uyur gibi sıraladığımız özellikler, bu terkiplerin
fiil mertebesinde ortaya çıkışıdır.
Yani huy ve tabiat dediğimiz özellikler bu terkibin
mânâsının fiil mertebesinde ortaya çıkışından başka bir
şey değildir.
Senin kendini, hakikatınla tanıyabilmen için, zâtının
tekliği yönünden harekete geçmen gerekir...zira, sadece
tekliğini bilip, mânâları kendinde bulamaman, senin
ancak, hayâlini kendine TANRI seçmiş olduğunu gösterir.
Bu huylarını, Allah’ın ahlâkı ile genişletmedikçe; yani
sen “Allah’ın ahlâkı ile ahlâklanmadıkça”, Allah’ı
tanıyamazsın!..tanıdığını iddia ediyorsan, bu tanıdığın
ancak belli ölçülerle kayıtlı bir ilâh olur. Allah’ın bir yönü
olur!...
Hz.Rasûlullah Sallallâhu Aleyhi ve Sellem ne diyor:
“Allah’ın ahlâkı ile ahlâklanınız!...”
Tevhid esasındaki görüşe göre, sendeki ahlâk,
Allah’ın ahlâkı değil mi?...Evet, ama o sendeki ahlâk,
senin terkibiyetin dolayısıyla oluşmuş bir ahlâk!..Yani,
sınırsız ve ölçüsüz mâhiyetleri ve asliyeti itibariyle
Allah’ın ahlâkı olan o husus; Ahmed ismi altında, terkip
hükmüyle müşahede edildiği zaman, tamamen ölçülü,
sınırlı, kayıtlı bir hâl alır ki, bu hâliyle görünüşü
itibariyle, Allah’ın ahlâkı olduğu iddia edilemez artık!..
Evet, sana düşen “Allah’ın ahlâkıyla ahlâklanmak”
olduğuna göre, bunu nasıl başarabilirsin?..
Allah’ın ahlâkı ile ahlâklanmak nedir ve nasıl
olur?..
Daima “LÂFI” edilegelir...Allah zamandan ve
mekândan münezzehtir, Allah’ın yeri, yurdu, maddesi,
mekânı olmaz diye...Oysa genel yaşantımızda bu asla
böyle değildir!..Sanki Dünyadan belli bir uzaklıkta
oturmakta olup, oradan Dünyayı idare etmekte olan; kimi
işlerimizi düzenleyip, kiminin de düzenlenişini bize
bırakan; kah müşfik, kâh celâlli bir “İlâh-diktatör”
anlayışı içinde günümüzü geçirir ve bu zannımızda
yarattığımız varlığa da “Allah” adını yakıştırırız!!!...
Hüviyet kağıdında dini ne olarak yazılmış olursa
olsun, bu tür bir düşünce içinde olan kişinin, gerçekte
inandığı varlık, asla “Allah” olmayıp, kendi hayâlinde
yaratmış olduğu bir totemdir!İlâhtır!..Tanrısıdır!..
Ya, “ALLAH” ismiyle anlatılmaya çalışılan varlık...?
Burada, mecburen öncelikle kendini nasıl
tanımladığına bakacağız... Zira bizim onu tahayyül
ederek bulmamız muhaldir!
“O’dur EVVEL, ÂHİR, ZÂHİR, BÂTIN”
“MİSLİ OLAN BİR ŞEY YOKTUR”
“DE Kİ, ALLAH AHAD’DIR; ALLAH SAMED’DİR;
DOĞURMAMIŞ VE DOĞURULMAMIŞTIR VE DENGİ
OLAN BİR ŞEY DE YOKTUR”
Sadece bu yukarıda verilmiş hükümler dahi, eğer
dikkatli olarak incelenip, tefekkür edilirse, “diktatör-
TANRI” tipinde bir mâbuddan sözedilmediğinden çok
açık bir şekilde anlatır.
Yani, Evvel, âhir,zâhir, bâtın kelimeleriyle kastedilen
hep O’dur! Yani, aynı şeydir!..Ki O’nun, bir misli,
benzeri, yakını, diye bir şey de sözkonusu değildir!...Ve
nihayet O, cüzlere ayrılması, bölünmesi, ya da cüzlerin
birleşmesi gibi hususlar söz konusu edilmeden;
TEK’tir!..Öyle bir AHAD ki, AHAD’ın varlığı dışında hiçbir
şeyden söz edilemez...Hatta AHAD oluşu dolayısıyla,
“şey” kelimesiyle kastedilen mânâyı dahi kabul etmez.
Evet, sözü fazla derinlere daldırıp, akılları hayrete
salmayalım, zira daha bize çok lâzım akıl!..
Kısaca üzerinde durduğumuz bu husus dolayısıyla,
anladık kabul ediyorum ki, varlıkta “TEK” saltanatını
sürmektedir!..her şey ise O’nun bir kemâlinden başka bir
şey değildir...
Şimdi bu açıdan sorarsak, O’nun ahlâkıyla
ahlâklanmak ne demektir; zira, O’ndan gayrı yoksa,
O’nun ahlâkı dışında da bir şey sözkonusu
değildir...Sendeki, RABBİNİN ahlâkıdır!..oysa, senden
istenen Allah’ın Ahlâkıyla ahlâklanmandır!..
Geldik şimdi “RABBININ AHLÂKI” ile “ALLAH’IN
AHLÂKI” ifadelerinin anlatmak istediği mânâ farkına..
Şimdi önce Allah hakkında, sonra da geniş şekilde rab
ve Rubûbiyet konuları üzerinde duralım...İnsanın Rabbını
tanıması, bilmesi arasında ne tür ilişki olduğu
hususlarını inceleyelim..
ALLAH’IN VARLIĞI HAKKINDA
Allah, insanı yaratmıştır!..
“İNSAN ÜZERİNDEN DEHR İÇRE BİR ZAMAN GEÇTİ
Kİ O HİÇBİR ŞEYLE ANILMAZDI!!:.(76-1)
İnsanın yaratılmasından mânâ; esmâ âleminin
mânâlarının, terkibiyet hükmüyle, Allah’ın kendi kendini
seyri olmasıdır! Bunu daha iyi anlamak için yeniden
meseleye, zât, sıfat yönlerini de ele alarak bakalım...
Zâtı itibariyle, yani mâhiyeti itibariyle, sözedilmesi
veya fikir yoluyla yaklaşılması mümkün değil!...varolması
zorunlu! Yokluğundan sözedilemez!..Zâtı
itibariyle!..Niye? çünkü belli bir benliği
sözkonusudur!..Benliği olan, yani kendini bilme halinde
olan her varlığın, mutlaka bir zâtı vardır...Zâtı, o şeyin
varlığını teşkil eder!..Hakikatı, özü mânâsınadır!..Bir
şeyin hakikatı, özü, varlığı olmazsa kendi kendini nasıl
bilebilir?..
Bu yön itibariyle, zâtının varlığı zorunludur!..ama bu
zorunlu olan Zâtının, mâhiyeti hakkında, herhangi bir
yaklaşımda bulunabilmek muhaldir.
Çünkü yaklaşım yapacak şey, sonradan yaratılan
sonradan meydana gelen bir şeydir...Sonradan meydana
gelen bir şeyle, zâta yaklaşabilmek muhaldir!..
Sıfat mertebesi dediğimiz mertebede “kendini bilen
bir varlık” kastedilir. Kendi varlığının varolduğunu,
kendisinin olmaması diye bir şeyin söz konusu
olamayacağını bilmesi hâlidir!..
Kendisinin varolduğunu bilmesi onun “Hayat” sıfatıdır.
Kendisinin varolduğunu bilmesi, kendisinde, “ben varım”
mânâsının hâsıl olması ki; bu bizim avamî mânâda
kastettiğimiz şekilde değil..Yani, hiçbir zaman bir insan
kendi kendine “ben varım” demez!.Ama kendinin varlığını
bilir. İşte bu kendi varlığını biliş hâli, “varım” diyebilmesi
evvelâ varlığı, onun hayat cevherine sahip olması,
hayatta olması yönüdür ki, bu da “Hayat sıfatı”dır.
Bu varolduğunu biliş bilme hâli; kendisinin
varolduğunu ve ne olduğunu bilmesi hâli, “İlim” sıfatı ile
târif edilmiştir!
Bu varoluşunu bilişinin devamı olarak; her varolan ve
kendini bilen varlığın, arzusu ve iradesi, dilemesi söz
konusudur. Dilemesi yani o şeyi “irade” sıfatı yani
“MÜRİD” isminin mânâsı ortaya çıkar.
Bu iradesini, yani arzusunu, isteğini tahakkuk ettirme,
“kudreti” zaruri kılar. Kudret olmazsa, irade tahakkuk
etmez. Tahakkuk etmeyen bir irade de eksik ve noksan
kalır. Eksik ve noksanlık sözkonusu olamayacağına göre,
“irade”nin tabiî sonucu olarak “kudret” sıfatı ortaya
çıkar.
Kendini tafsili ile bilmesi “semî” ve “Basir” sıfatlarının
kaynağını teşkil eder! Kendini bilişinin sonucu olarak bu
vukûfiyeti bunun tafsilâtının müşahedesi “Kelim”
oluşudur. Bütün bunların sonunda, bir de “Tekvin” yani
meydana getirme; yani, kâinatı meydana getirme denilen
hâl, sıfat sözkonusudur.
İşte bu sıfatlarla yani bu vasıflarla kendini bilmesi hâli
sıfat mertebesini teşkil eder. Bu sıfat mertebesi
dediğimiz, kendini bilme hâlinin tabii sonucu olarak; bu
varlığın kendindeki çeşitli mânâları müşahede etmesi
oluşur.
Bu mânâlar, bir kısmıyla, kendini müşahede yönüyle;
bir kısmıyla da, kendindeki özellikleri ortaya koyma,
onları seyretme hâliyledir.
Kendinde görmeyi murad ettiği mânâları, târif etme,
kendini tanımlama sadedinde olanlara, “Hak’ka ait
isimler”; özelliklerini, mânâlarını terkipler hâlinde
seyretme sadedinde olan isimlere de “Halka ait isimler”
denir!..”Halk kelimesinin mânâsını meydana getiren
isimler” demektir!.Meselâ “Rezzak” ismi halkın varlığını
gerektirir.. Halkı zaruri kılar! Çünkü rızk verilecek bir
varlık olmazsa , rezzak’lık, rızk vericilik sözkonusu
olmaz! Öyleyse bir varlık olacak, rızka ihtiyacı olacak, ki
rezzaklık yani rızk vericilik mânâsı ortaya çıksın. Bunun
gibi!
Ve bütün isimlerin mânâlarının müşahedesi ortamı
ef ’al âlemidir. Fiiller âlemidir!..
Bu dört âlemi birbirinden ayrı ayrı düşünmek, en
büyük gaflet ve hata olur!Perdelenme olur! Hicap olur!..
“Kâinat” ismi altında Zâtından başka bir varlık
yoktur!..Kâinatın ardında, özünde, zâhirinde veya
bâtınında, zâtından gayrı bir varlık yoktur!..kısacası,
kâinatın hüviyeti O’dur! Kâinatın benliği, ona
aittir!..O’na ait mânâlar, değişik terkipler şeklinde,
değişik isimler olarak, kesret dediğimiz görüntüyü
meydana getirir!
Kesret; ilâhi isimlerin mânâlarının değişik terkiplerle
âşikâre çıkmasından başka bir şey değildir!..Ve bu
terkiplere göre seyredilen, âlem, fiiller âlemi dediğimiz
ef ’al âlemi dediğimiz âlemdir!..Kısacası, fiiller âlemi
denilen âlem, ilâhi isimlerin mânâlarının, terkipler
şeklinde, bir terkibin diğer terkibe bakışından başka bir
şey değildir!..Ve bu açıdan bakarsan, ortada ef ’al âlemi
diye bir âlemin olmadığını da müşahede edersin!..Bu
defa bakarsın ki, fiil dediğin şeyler, aslında fiil olmayıp,
terkibiyet hükümlerinin ortaya çıkışıdır! Ama sen buna,
fiil diyebilirsin, fiiller âlemi” de diyebilirsin! Ama fiil veya
fiiller âlemi diye kastettiğin şey, ilâhi isimlerin terkibiyet
hâliyle ortaya çıkışından başka bir şey değildir!.
Evet, şimdi de esmâ âlemi denilen ef ’al âleminin de
kaynağını meydana getiren ilâhi isimler üzerinde biraz
duralım ve isimlerden çeşitli uyumlu ve zıd mânâların
nasıl oluştuğunu görelim...
ALLAH’DA
İLÂHİ İSİMLERİN
ZIDLARI VAR MIDIR?
İlâhi isimlerin mânâlarının âşikâr olmaması hâlinden
doğan veya algılayacağımız kuvvetle zâhir
olamamasından doğan târifleri, tâbirleri nereye ve neye
bağlayacağız, nasıl bunlar meydana gelmiş olacak?
Bu ilâhi isimler “Esmâ-ül Hüsnâ”da da görüldüğü gibi
belli ana mânâları mutlak varlığa lâyık olan bir biçimde,
şekilde ortaya koyar, târif eder; Bunun zıddı olan
mânâlar, meselâ Nur ’un zıddı olan zulmet’; veya ilim’in
zıddı olan cehalet gibi vasıflar aslında var olmayıp, ilâhi
murad gereği olarak; tecellilerin, veyahutta ilâhi isimlerin
terkipleri dolayısıyla varmış gibi görünen algılamalardır,
mânâlardır...ve bu mânâlar dahi birer hikmettir!..
Herhangi bir hâlin, noksan olarak kabul edilmesi,
terkibe göredir!..Allah’a göre ise, her fiil mutlak
kemâlinden ibarettir!..Zulmet dediğimiz şey
dahil!..”Zulmet” adını verdiğimiz, Nur ’un âşikâr
olmaması hâli dahi, bir ilâhi kemâlden başka bir şey
değildir!..çünkü her kemâl, onun zıddı olan bir başka
kem3al ile ortaya çıkar. Eğer zulmet dediğimiz, nur ’un
âşikâre çıkmama hâli olamasaydı, Nur ’un nurâniyeti
müşahede edilemezdi!..Nur ’un, nurluğu kemâli
seyredilemezdi.
Eğer ki; Alim ismi ile kastettiğimiz ilim sahibi mânâsı
zâhir olmasaydı, “Cahillik” dediğimiz “ilimsizlik”
bilinmeyecekti...İlimsizlik hâli bilinmeyince ilmin kemâli
anlaşılmayacaktı.
Mevcut olan bütün ilâhi isimlerin mânâlarının zıdları, o
isimlerin kemâlâtının müşahede edilebilmesi için; o
isimlerin mânâlarının ortaya çıkmaması sûretiyle
meydana gelir!...Ve, o hal de, gene “Hakim” isminin
gereğince, bir hikmete dayanmaktadır. Ve o hal dahi bir
kemâldir!..
Ayrıca bu gibi isimlerin mânâlarının âşikâre çıkmaması
hali aslında söz konusu değildir.
Burası ince bir nokta, buraya dikkat edin; ilâhi
isimlerin mânâsının âşikâre çıkmaması hâli söz konusu
değildir!..Nur ismi, nur mânâsı ezelden ebede, bâtından
zâhire, tam bir ihata ile yaygındır!..Ancak, o nur isminin
mânâsının yokluğunu müşahede etmek, müşahede eden
mahaldeki isim terkibinden dolayıdır!...Yani kişi
dediğimiz, birim dediğimiz yapıyı meydana getiren,
isimlerin bir terkibi değil mi, mânâların bir terkibi değil
mi? O terkipte, o ismin mânâsı zayıftır!..O ismin
mânâsının zayıf olduğu terkip, o mânâyı dışarıda
göremez!..Yoksa o mânâ dışarıda zayıftır, zayıf tecelli
ediyordur değil!...Kendi terkibinde o mânâ az olduğu
için, zayıf olduğu için, dışarda o mânânın karşıtı olan
asıl mânâyı müşahede edemez.
"HAK" ve "HALK"
HAKKINDA
İşte bu terkibiyet hali "halk" ismiyle kastedilmiştir.
"Hak ve Halk" diyoruz ya. İşte, terkibiyet hâlinin adı
"Halk"tır. Hâlik isminden Halk meydana gelmiştir. Halk
olmuş dediğimiz şey bu terkiblerdir.
Halketmek, var olmayan bir şeyi var kılmaktır. "Halk"
diye bir şey yok!.. İşte yok olan bir şeyi, var kılıyor!..
Ama neyle var kılıyor, gene kendi manâlarıyla!.. Mânâları
değişik terkipler şeklinde meydana getirerek, her bir
terkipde değişik oranlarda âşikâre çıkartmak suretiyle,
halk ismi müsemması meydana geliyor. "Halk" ismi ile
işaret ediliyor. Ama "halk" isminin müsemması Hakkın
mahiyeti itibariyle Hakkın kendisidir!.. Ancak biz "Hak"
kelimesiyle bu Esmâ-ül Hüsnâ'yı, bu Esmâ-ül Hüsnâ'ya
sahip olan varlığı kastederiz. Yani, bu isimlerin
manâlarının tümünün sahibini!..
Eğer bir terkib durumuyla bu isimlerin manâları bir
mahâlde toplanmışsa, o zaman ona "hak" değil "halk"
adını veririz!..
Dolayısıyla, terkibiyetten doğan tâbirler, "halk" adına
bağlanır, "Hak" adına bağlanmaz! "Hak" dediğimiz
zaman, bu isimlerin mânâlarının sahibi olan varlığı
kastederiz. Halk veya mahlûk dediğimiz zamanda bu
terkibi kastederiz!
Mahlûkta ve halkta dediğimiz haller, halk olarak
müşahede edilmesi dolayısıyla, geçerli olan tâbirlerdir.
Eğer aynı hallerde o isim terkibinin manâsının aslı olan
Hakkaniyetini müşahede edersen; terkibiyet yönünü değil
de, o ismin aslını; manâdaki asliyetini müşahede
edersen, o zaman "Hak" adını verirsin!
Bu neye benzer; akvaryuma bakıyorsun akvaryumda
suyu görüyorsun. Ama, balıkları gösterip akvaryumda
yaşıyorlar, diyoruz. Akvaryumda yaşıyorlar, derken
akvaryumdaki, "suda" demek istiyoruz. Ama konuşmada,
akvaryumdaki "suda" demeden, sadece kısaca
akvaryumda diyoruz. Halbuki balık akvaryumda değil
suyun içinde yaşıyor!.. Akvaryumdaki suyun içinde
yaşıyor!..
Eğer burada sen, akvaryumdaki suyun denizdeki su
olduğunu veya göldeki su olduğunu, göldeki sudan farklı
bir şey olmadığını müşahede ediyorsan, o suyun göldeki
su olduğunu müşahede ettiğin gibi; herhangi bir terkipde
ortaya çıkan manânın sahibi olan, o manâya sahip olan
ana varlığın müşahede ederek "Hak" diyebilirsin!..
Fakat o mahâlde, bir isimler terkibi olduğunu ve bu
isimlerin değişik oranlarda bir araya gelmiş olduğunu
müşahede ettiğin zaman, ona "Hak" değil "halk" dersin;
ve o noksan olarak nitelendirilen hali ona bağlıyabilirsin.
Zaten noksanlık denilen hallerin oluşması zaruridir ve
elzemdir!.. Çünkü o noksan denilen haller olmasa, kemâl
denilen mânâ anlaşılmaz, müşahede edilemez!.. Her bir
noksanlık, bir kemâlin ortaya çıkmasına vesiledir.ilâhî
isimlerin, bu terkiplerle, çeşitli noksanlıklar şeklinde
müşahede edilmesi gereklidir ki, o isimlerin kemâl
yönleri de neticede müşahede edilebilsin,
seyredilebilsin!..
Sınırlı müşahedede, müşahede edilecek mahalde
verilecek isim, "halk" ismi olur!.. Sınırsız müşahede söz
konusu ise, bu defa müşahede edilene verilecek isim
"Hak" olur. Zâhir gözüyle, "Hak"kı görmek muhaldir!
Çünkü zâhir gözü, mutlak olarak sınırlı görür! Zâhir gözü
mutlak olarak sınırlı gördüğü için, zâhir gözüyle
gördüğüne "Hak" diyemezsin, "halk" demek
mecburiyetindesin!.. Çünkü, sınırlı olarak müşahede
ettiğin her şey terkiptir ve "halk" ismine bağlanır!..
Allah'ı, ancak bâtın gözü ile müşahede edebilirsin.
Bâtın gözü ile müşahede edebilirsin derken, ne demek
istediğim anlaşıldı mı?
Zâhir isminin de mânâsı, Bâtın isminin de mânâsı
Allah'a aittir!.. Fakat Allah'ı zâhirde görüyorum
diyemezsin! Çünkü zâhir dediğin âlem, kısıtlılık âlemidir!
Neye göre?.. Senin görme boyutuna, görme işlevini
yapan nesnene göre!.. Çünkü görme dediğin fiil, göz
aracına bağlı değil mi; beyne bağlı değil mi?
Dolayısıyla, bu mahaller de, Hakkın zâhir ismi
yönünden, her ne kadar Hak ise de; nihâyet belli bir
terkip, belli bir kâbiliyet ile kayıtlıdır. Kayıtlı varlık,
kayıtsız varlığı göremez!.. Kayıtlı varlık kayıtlı varlığı
görebilir!
Kayıtlı varlığın, kayıtlı varlığı müşahedesi dolayısıyla
da ben "Allah'ı görüyorum" diyemezsin! "Ben Allah'taki
mânâlardan meydana gelen âlemi müşahede
ediyorum" diyebilirsin!
Allah’ı neyle seyredebilirsin, Allah’ı neyle
görebilirsin?..
Allah’ı görmek denen şey nedir?..
Allah’ı görme, bir kere senin anladığın, benim
anladığım manâda "görme" fiili değildir! Allah'ı görmek
denen şey, "görme" fiili değildir!..
Çünkü, Allah'ı görüyorum, dediğin zaman; Allah
isminin mânâsı; daha ilk sohbetlerimizde konuştuk ki,
zâtı, sıfatı, isimleri ve efâliyle tüm kâinat bunun içine
girer!.. Ve bu kâinatın esmâsı, sıfatı ve zâtını da ihata
etmesi şart!..
Böyle bir varlık!.. Halbuki, sendeki görme hali,
"görüyorum" dediğin hâl, eğer fiil mertebesindeki göz
dediğimiz noktayı da kaldırırsak ortadan, bir idrâktır. Bir
ilimdir!.. Peki...?
İdrâk, Allâh'ı idrâk edebilir mi?
"GÖZLER O'NU iDRAK EDEMEZ; FAKAT O,
GÖRÜŞLERİ iDRAKTADIR" (6-103)
İdrâk. Zâtı itibariyle Allah'ı idrak edemez, çünkü idrak
dediğin şey, isim mertebesinde meydana gelmiş bir
mânânın, fiil mertebesindeki ifadesidir!..idrak, müdrikeye
dayanır, idrak gücüne dayanır! Bu idrak gücü de esmâ
mertebesinde meydana gelir.ilim sıfatının esmâ
mertebesindeki mânâsı, efâl âlemine yansır idrakı
oluşturur.ilim, sıfat mertebesindeki var oluştur.
Öyleyse sen bunların hangi düzeyinden bakarsan bak,
neticede Allah isminin mânâsını senin görebilmen
muhaldir!.. Ama şu da bir gerçek ki; Allah'tan başka bir
varlığını görüyorum dersen, o da yalandır, iftirâdır!..
"RAB" NE DEMEKTİR?
Ef ’al mertebesi dediğimiz mertebede tasarruf eden,
ef ’al mertebesini meydana getiren, mutlak varlıktır.
Allah’tır!
Ef ’al mertebesini meydana getirmesi ve ef ’al
mertebesinde mutlak mutasarrıf olması hasebiyle "Rab"
ismiyle anılır.
Evet, "RAB" terbiye edici, mürebbi anlamındadır.
Ancak, bir annenin çocuğunu, bir öğreticinin öğrenciyi
terbiyesi gibi bir terbiye asla anlaşılmamalıdır; çünkü bu
tür anlayış, tam bir bataklığa saplar insanı!.. Çünki bu
anlayış, neticede bir sen ve bir de seni terbiye eden,
senden ayrı, yukarıda ikinci bir TANRI anlayışına
sürükler seni!..
"RAB" kelimesindeki terbiyeyi nasıl anlayacağız öyle
ise?..
"RAB" Rubûbiyet mertebesi sahibi olan anlamındadır.
Rubûbiyet ise ilahi isimler diye bildiğimiz Esmâ-ül
Hüsnâ’nın, hükümlerini âşikâre çıkartma özelliğidir.
Meseleyi bu şekilde anladığımız zaman, görürüz ki,
senin Rabbin, senin varlığında bulunan, varlığını
meydana getiren ilâhî isimlerden başka bir şey değildir!.
Ancak bu ilâhî isimler, sende "bir terkip hükmüyle ve
boyutlarıyla" âşikâre çıkar ki; bu çıkış da, senin birimsel
mânâdaki varlığının kaynağı ve ta kendisidir.
Evet sen, terkibin hükmüyle; terkibini meydana getiren
isimler ve bunların ağırlık oranları itibariyle, Rabbinin
kulusun ve varlığının sıfatları ve zâtı itibariyle de
Allah'dan gayrı bir varlık değilsin.
Zâtını ve sıfatlarını tanıdıktan sonra, senden zuhur
eden tüm manâların da ilâhî isimlerin neticesi oluştuğunu
müşahede edebilirsen, işte o zaman, sana hakikatı
tanıma yolu açılır. Ve sen, kendini, benliğin itibariyle,
tüm varlıkta çeşitli sûretler ve manâlar şeklinde tanırsın.
İnsanın "rabbını" bilmesi; "insan" ismiyle kastedilen
varlığın, "İlahi isimlerin bir terkibi" olduğunu
bilmesidir!..
Her "insan", ismi altında, mutlak olarak hükmünü
yerine getiren Hak'tır!
Senin rabbın, sendeki mânâların terkibiyet hâlidir!..
Senin Rabbınla, Ahmed'in Rabbı hem ayrıdır, hem
aynıdır!.. Terkibiyetleri yönüyle ayrıdır; terkiplerin
mâhiyeti yönüyle aynıdır!..
Rabbını bilen, isimleri yönüyle, Allah'ı bilmiş olur.
Yani, isimlerin mânâları yönüyle Allah'ı bilmiş olur!.. Yani
isimler mertebesinde, Allah’ı bilmiş olur!.. Halbuki,
"Allah" ismi ise, zât, sıfat, esmâ ve ef ’al mertebelerinin
tümünü içine alan bir isimdir. Oysa burada
"Rabbı" bildiğin zaman, esmâ mertebesi itibariyle
bilmiş oluyorsun! İsimleri bilmek hasebiyle, Allah'ı bilmiş
oluyorsun! Her ne kadar isimlerin manâları, o benliğe, o
hüviyete ait ise de; o benliği ve hüviyeti, isimleri perdesi
arkasından müşahede edebiliyorsun!..
Peki, isimler perdesi arkasından değil de, bizâtihi sıfat
mertebesiyle bilmek nasıl olur?
Terkibiyetin; terkibiyetinden doğan huy ve karakterin
ve tabiatın; tabiat kaydı altında bulunman sözkonusu
olduğu sürece, sıfat mertebesindeki benliğini bilebilirsin
fakat bu, bilgiden öteye geçmez!..
İşte bu sebepledir ki, "rabbını bilen" "Allah'ı bilmiş"
olmaz!
Rabbını bilmesi, bir kişinin cehennemden kurtulmasına
yol açmaz! Rabbını bilmesinin ötesinde; kendi rabbının
hükmü altından çıkabilmesi zarureti sözkonusudur!..
Rabbının hükmü altından çıkabilmesi de, rabbını
bilmesi, rabbının ötesinde Allah adıyla işaret edileni
bilmesi; ve Allah'ın hükümleri gereğince, Rabbının
kaydından kurtulması gerekir!..
Demek ki "Allah ahlâkıyla ahlâklanmak", zâtında ve
benliğinde Allah'tan gayrının var olmadığını müşahede
etmekle ve ef'âl mertebesinde bütün ilâhî isimlerin
dengeli, ölçülü, kontrollü ve bürünme hükmüyle ortaya
çıkışını seyretmekle mümkün olur.
Bütün bunlar ancak ve ancak, kendinde vehmettiğin,
birimsel, izâfî şartlanmadan doğan "kişisel benlik"
duygusunun ortadan kalkmasından sonra oluşan yaşam
şekilleridir.
Varlıkta, Allah'tan gayrının mevcut olmadığına şahîd
olacaksın. Artık, vehmî, şartlanmadan ve beş duyunun
aldatmacalarından ileri gelen varlıklar zannı senden
kalkacak!..
Bütün varlığın, kül halinde, tek bir varlık olduğunu
müşahede edeceksin. Hak'tan söz edildiği zaman, "Hak"
isminin mânâsını Zâtında göreceksin, müşahede
edeceksin; ondan sonradır ki, bu söylenilenler sende
yaşanacak!.. Ondan evvelki biliş, sadece öğreniş,
kabulleniş, imân, takliden tasdiktir!.. Yaşama olmaz!..
İşte bunu yaşayabilmek, bunu hissedebilmek, bunu
fiiller düzeyinde müşahede edebilmek için, izafî varlığa
ait izâfî (göresel) benliğin ortadan kalkması için, buna ait
huyların ortadan kalkması lâzımdır, zaruridir!
İzâfî varlığın "yokluğu" konusundaki şüphe ve
endişeler gittikten sonra; şuurunda, izafî varlık hükmünü
doğuran huyların, davranışların, şartlanmaların,
tabiâtların da ortadan kalkması sözkonusudur.
Bunlar kalkmadan, TEK'liği yaşayabilmek gene
mümkün olmaz. Evvelâ bunlar kalkacak, sonra gereken
isimlerin manâlarına bürünmüş olarak fiilleri ortaya
koyacaksın.
Kaldırmaktan kasıt ne?..
Kaldırılacak, ortadan yok edilecek bir şey, gerçekte
yoktur!..
Öyle ise kaldırmaktan murad, sende zuhur eden
manâları dengelemek; ağır basan manâların kaydından
çıkarak, hafif kalan manâları ağırlaştırmak şeklinde
değiştirme demektir. Böylece eski ağırlıklarla oluşan
mânâ ya da fiiller sende ortadan kalkmış ve yerine başka
mânâlar ve fiiller gelmiş olur!..
Meselâ cimrilik dediğimiz haslet, sendeki bir ismin
mânâsının yeterli ağırlıkta zuhur etmemesine bağlı
olarak ortaya çıkmış bir haslettir!.. Şayet, bu ismin
mânâsı sende ağırlık kazanırsa, cimrilik özelliği sende
hükmünü yitirir ve elaçıklığı ve hatta daha da ileri
özellikler ortaya çıkar. Bu da zikir yoluyla beyin
programında meydana gelecek değişiklik sonucu ortaya
çıkar ancak.
Öyle ise, kendinde mevcut olup, ancak belli
programlanma dolayısıyla bir kısmı ortaya çıkabilen,
çeşitli mânâların keşfolunması ve dengeli bir biçimde
ortaya çıkışı nasıl olacaktır?..
Yani, Allâh'ın ahlâkıyla nasıl ahlâklanacaksın?..
Bütün bunları gerçekleşmesi için iki yol vardır:
A - Dıştan içe gidiş.
B - İçten dışa geliş.
Birinci şıkkın gerçekleşmesi nispeten daha kolaydır.
Dıştan içe gidiş dediğimiz şeklin gerçekleşmesi, daha
önce o hedefe ulaşmış bir kişiyi bulup; onun, senin
tabiatına, huylarına, istek ve arzularına ters düşen
emirlerine körü körüne sürekli tâbi olarak; yeni bir şekle,
tarza, manâya geçiş yoluyla mümkün olur!..
Daha sonra da bu mânâları kavramaya çalışırsın!..
"ALLAH BOYASIYLA BOYAN." (2-138)
İkinci şıkkın, yani içten dışa gelişin gerçekleşmesi ise
bir ölçüde daha zordur. Bunun için geniş tefekkür
yeteneğine sahip akla ihtiyaç vardır!.. Ta ki yapılan
çalışma ve araştırmalar sonucunda, kendinde mevcut
tüm manâları keşfedebilesin, sonra onlarla
boyanabilesin. Böylece Allah'ın boyasıyla boyanmış
olasın!..
Allah'ın; önce bilinen tüm isimlerinin m3anâlarını,
sonra da bilinmeyen sayısız isimlerin m3anâlarını
kendinde keşfedip, kendini tanıyasın. Zira...
Neyi, niye, nasıl, hangi hedefe yönelik olarak yaptığını
bilmeden ortaya koyduğun her hareket "tabiî"dir. Yani,
tabiatının gerektirdiği bir biçimde!..
Tabiatının gereği olarak ortaya koyduğun her
hareketin karşıtı hareket de senin azâp duymana yol
açan şey olur!.. Zaten cehennem de, senin tabiat, huy
benlik kayıtlarında kalmanın manâsından başka bir şey
değildir, manevî yönü itibariyle!..
Tabiâtlar, huylar, benlik, cehennem ateşi olduğuna
göre, karşındakinin huyuna tabiatına, benliğine uygun
olarak yaptığın her hareket ve konuşma, gerçekte, onun
cehennem ateşini arttırmaktan, alevlerini körüklemekten
başka bir şey sağlamaz!..
Oysa, bu hareket ona, şu tabiî yaşantısı gereği, sanki
nimetmiş gibi tad vermektedir!..
Diğer taraftan, onu, tabiatının, huyunun, benliğinin
zıddına davet ettiğin, hoşlanmadığı hareketleri yaptığın
ve bunlara katlanmasına; nihâyet bunları hoşgörü ile
karşılamasına yolaçtığın zaman ise, ona cennete davet
elini uzatmış olursun!.. Çünkü, bu davranışları kabûlü
neticesinde, bir süre sonra ona azâb verecek herhangi
bir davranış ya da olay kalmaz olur!..
Kişinin üzülmesine, sıkılmasına, azâp duymasına,
bunalmasına yol açan her şeyin kökeninde, kesinlikle
mevcut olan şey, ya benliği, ya tabiâtı, ya huyları; yani,
bunlarla kendi hakikatını, kayıt altına alması
yatmaktadır!.. Bu kayıtları kırabilirse, kendine azâb
veren tüm nesnelerden de arınmış olacak; dünyada
yaşarken cehennemden azad edilmişlerden, diye târif
edilenlerden olacaktır!.. Aksi takdirde, dünyada yaşadığı
sürece de, öldükten sonra da çektiği azâblar çok çok
uzun bir süre son bulmayacaktır.
Hakk'ın rahmetinden, Rasûlullah'ın şefaâtinden murad,
kişiyi "rabbının kulu" olma kayıtlılığından, "Allah'ın kulu"
olma genişliğine geçirmedir.
Yani, tabiat, huy, benlik gibi terkibiyetinin sonucu
oluşan, kabulüne bağlı kişiliğinden hakî benliğine
ulaştırmadır. Bağlarından kurtarıp özgün hakikatını
yaşamaya davettir.
Şayet Hak, bir kuluna sonsuz nimetinden içirmeyi
murad ederse, onu kendi huylarının, tabiatının,
benliğinin esiri olmaktan kurtarıp; yani ölmeden evvel bu
saydığımız özelliklerinden, dolayısıyla kişiliğinden
öldürüp, aslına ve hakikatına kavuşturur!.. Böylece o kul,
Allah'a vâsıl olur!..
DİKKAT EDİLMESİ ZORUNLU BİR İNCELİK
Benliğinin izâfî bir benlik olmayıp, mutlak benliğin ta
kendisi olduğunu müşahede edenlerin karşılaştığı en
büyük varta, en önemli hakikattan sapma noktası işte
burada karşıya çıkmaktadır.
Müşahede sahibi, bakar ki varlıkta mevcût tek bir
"nefs" vardır; ve o da kendi benliğidir -ama bunu
bireysellik "ben"i olarak sakın algılamayın-!..
Ki bu "Nefs" RUBÛBİYET ZÂTINDAN meydana
gelmiştir. Öyle ise dilediğini yapar!
Ancak ne var ki, burada hatırlanması gereken bir
büyük incelik daha vardır.
Tabiatın iktizası olup, kayıtlılığa girmeyi oluşturan
fiîlleri meydana getirmek, mutlak benliğini yaşamayı
engelleyen en önemli perdeleri oluşturur. Zatî tenzih ve
takdis, izâfî benliği oluşturan ve bunun içinde
kaybolmayı sağlayan tabiî davranışlardan, huylarla
kayıtlı kalmaktan, âdetlere tâbi olmaktan kaçınmayı
zarurî kılar!..
İsterse bu davranışlar, kökeni itibariyle rubûbiyet
hakikatına dayansın!..
Nitekim Rubûbiyet sırrına erdikten sonra, dini
yasakları yasak olarak kabul etmeyip, emirleri
tutmayanların bu yanlış yapmaları, mutlak manâda
benliklerini tanıyamamış olmalarından; ya da yol
arkadaşlarının kendilerini uyaracak düzeyde
olmamasından ileri gelmektedir.
Halbuki, Mutlak mânâda benliğini bulanlar, yani
rubûbiyet sırrından sonra, Vahidiyet ve Ulûhiyet
tecellisine de nail olanlar, artık kendi hakikatlarını esmâ,
sıfat ve zât mertebesinden müşahede ettikleri için; fiil
düzeyinde rubûbiyetlerini ispat endişesinden
kurtulmuşlardır. Her mertebenin hakkını verecek kemâl
onlardan zâhir olur!..
VARLIĞIN HAKİKATI
Şimdi yukarıda anlatageldiğimiz hususu bir başka
yönüyle yeniden ele alalım önemine binâen.
Beyin, yapısı ve terkibi itibariyle zerrelerden
oluşmuştur. Yani, hücrelerden hücrelerin özüne inersek
moleküllerden, atomlardan.
Buna işaret babında da "zerre" tâbiri kullanılıyor, en
küçük nesne manâsına. Düşünülebilen en küçük nesne
manâsına.
Her zerrenin, zâtıyla, sıfatıyla, esmâsıyla ve efâliyle
Haktan gayri bir şey olmaması hasebiyle, "beyin" ismi
altında da, zâtıyla sıfatıyla, esmâsı ve efâliyle haktan
gayri bir şey mevcut değildir. Çeşitli ilâhi isimlerin
mânâlarına karşılık olan beyin devrelerinin açılışı ve
faaliyete geçirilişi, ancak beynin ilk oluşum devresi için
sözkonusu. Az önce dedik ki, taş, yıldız, hayvan gibi
isimlerin ardında, Hak'kın varlığından başka bir şey
mevcut değildir!.. Bir yıldız ya da takımyıldız, burç
dediğimiz sistemler dahi belirli mânâları ihtiva eden
yoğunlaşmış kitleler.
Böyle olunca, belirli bir mânâyı hâvi olan kitlelerin
yaydığı radyasyon, oluşması devresinde beyinde, kendi
yapısına uygun manâların ortaya çıkmasına sebep
olmaktadır. Bu radyasyonlar beyne ulaştığı zaman, kendi
anlamı türünden bir çalışma tarzını beyinde meydana
getirir. Ve beyinde oluşturduğu manânın neticesini de biz
fiil ya da düşünce şeklinde o birimde müşahede ederiz!..
Hangi türden mânâlar, o beyinin oluşumunda ağır
basmış ise, daha sonraki yaşamında, artık o beyinden,
oluşumuna uygun davranışlar çokça meydana gelir; ki,
bunun anlamı da "o kişiye o tür işlerin kolaylaştırılması"
olur!..
Doğum tarihine kadar olan süre ve doğum saati
itibariyle, beyin bu tesirleri aldı va almasıyla birlikte de
bu tesirlerin manâlarını ortaya çıkarabilecek kabiliyeti
elde etti.
Esas itibariyle, bütün insanlardaki beyinler ana yapı
olarak birbirine benzer! Ancak, aldıkları tesirler ve bu
tesirlerin beyinlerde çalıştırdıkları bölümlerin farklı
oluşu, genelde, insan kelimesiyle tanımlanan bu
birimlerdeki farklı davranış ve düşünüş şekillerini
meydana getirir.
"ALIN YAZISI" denilen şey, bu tesirlerden başka bir
şey değildir!.. Keza, kişinin kendisinde mevcut olan
"LEVH-İ MAHFUZ"u dahi, onun istidat ve kabiliyeti
böylece tesbit edilmiş olan, beyinden başka bir şey
değildir!..
Evren'de oluşan her şey, tamamıyla "FİZİK-ŞİMİKKOZMİK"
diye tanımlamaya çalıştığım sebepler-sonuçlar
dizisinden başka bir şey değildir! Ki bu da:
-ALLAH'IN (SÜNNETULLAH) Â'DETLERİNDE BİR
DEĞİŞİKLİK OLMAZ!" (Fâtır-43)
hükmüyle açıklığa kavuşturulmuştur.
Mucize denilen, olağandışı kabul edilen olaylar dahi,
Allah'ın âdetleri düzeni içinde gelişir. Kısacası, Kâinatta
sihirbaz değneğine yer yoktur!..
Bizim, o olayı oluşturan sebeplerden habersiz
olmamız, o olayın bir sihirbazlık ya da
hokkabazlıkmışçasına oluştuğuna delâlet etmez!..
Evet, beyin temel yapısı itibariyle, aslının, yani
varlığının "Hak" oluşu itibariyle, kendisindeki 99 ismin
manâsını ortaya çıkarmaya istidatlıdır. Bu 99 ismin
manâlarının değişik şiddetlerde ve değişik tertipler
halinde ortaya çıkışı birimler arası farkları
doğurmaktadır. Bu arada kişiden beş - on, ya da kırk beş
ismin ortaya çıkışı gibi anlatımlar, izah sadedinde ve
teşbih yolludur.
Esas mânâda her beyinde bu 99 ismin mânâsı ortaya
çıkmaktadır. Ancak bu ortaya çıkış değişik kuvvetlerde
ve belirli bir terkip halinde oluştuğu için, sayısız
farklılıkta insan meydana geliyor.
Bütün bunlar da bahsettiğimiz radyasyonların beyinde
meydana getirdiği tesirler ile ve o kişide soyu yolundan
oluşan genler vasıtasıyla meydana gelmede.
Bir an genler hususuna işaret edelim. Ana - babadan
intikal eden genler, ana - baba ve daha önceki cedlerden
alınan tüm kayıtları beyne ulaştırırken; bu kayıtlar, ancak
kendi özelliklerini ortaya çıkarabilecek kabiliyette bir
devrenin açılması halinde o beyinden dışa vuruyor!..
Açmaya çalışalım bir misâlle.
Ana koç burcundan bir kafaya, baba kova burcundan
bir kafa yapısına sahip ise, çocuk kafa olarak kova ise
baba özelliklerini, Koç ise ana özelliklerini düşünce
planında ortaya koyar. Ya da çocuk diyelim ki bir oğlak
ise, bu defa dede veya nine oğlağın özelliklerinin,
görülmesine vesile olur ki, bu yüzden nineye çekmiş
denilir. Ya da halaya çekmiş denilir.
İşte bu durum, genlerle intikal eden bilgilerden
çocuğun ancak kendi açılışı istikâmetinde
yararlanabileceğini göstermektedir. Esasen bu konu çok
geniş olmasına rağmen, bu kitapta daha fazla bu hususa
yer veremiyoruz.
Evet, terkipten gelen mânâların kişide hissedilir hâle
gelmesi, belirli ana duyguları meydana getirir. Meselâ
hoşlanma, kızma, üzülme, sahih çıkma ve bu gibi.
Duygular ise, şartlanmaları istikâmetinde ortaya çıkıyor,
o anda aldığı tesirlerin, kozmik tesirlerin gücü oranında.
-Allah kazasını yerine getirmek istediği zaman
kişinin aklını başından alır ve o kişi bu halde iken, o
işi işler. Sonra Allah aklını iade eder ve bu defa kişi
yaptığına pişman olur ve "niye ben bunu yaptım" der.
Böylece Allah'ın kazası yerine gelmiş olur." (Deylemî)
Bu açıklamadaki "akıl alınma" olayı, o anda, o kişinin
gelen astrolojik tesirler altında, aklî fonksiyonlarını
yeterince kullanamaması ve bunun neticesinde duyguları
veya içgüdüleri doğrultusunda o fiili ortaya koyması ve
daha sonra, o tesirin hükmü geçince de aklının normal
çalışmasıyla, yaptığından pişman olmasıdır!..
Bu gibi durumlar genellikle, yükselen burcuna sert
gelen mars radyasyonu ve onu aniden birkaç katı
şiddetlendiren ay transiti anında olur. Genellikle 24 saat
içinde her şey gelişir, oluşur, biter!..
Beyinde, belirli tesirlerin gelişiyle birlikte, belirli bir
çalışma başlıyor. Bunun sonunda o da, mânâ, fiîl
şeklinde ortaya çıkmış oluyor!.. Gelen ışınım beyinde
meydana getirdiği kendi mânâsına uyan çalışmayla,
kendi anlamında olan bir fiilin ortaya çıkmasına sebep
oluyor.
Hangi tür mânâ, oluş sırasında beyne gelmişse, beyin
daha sonraki yaşamında, faaliyetinde ona uygun
mânâları ortaya çıkarıyor.
Doğum tarihi ve saati itibariyle beyin ilk tesirleri aldı.
Böylece bu tesirlerin mânâları istikâmetinde beyinde
âşikâre çıkacak kabiliyet oluştu. Bu kabiliyet ile o beyin
de Hak Telâlâ isimlerinin anlamlarını andıran, mânâları
fiile dönüştürmeye başlar. Yani, o beyinden sâdır olan
fiiller, o isimlerin mânâlarının, geliş kuvvetine göre o
mahalden çıkışından başka bir şey değildir!
Böylece falanca kişinin "kişiliği" dediğimiz şey
meydana gelir.
Beyin, temel kabiliyeti itibariyle aslının, zâtının yani
kendinin Haktan olması dolayısıyla 99 ismin manâsına
sahip. Bu 99 ismin mânâlarının ise değişik kuvvetlerde
ortaya çıkışı söz konusu. Esas manâda, her beyinde
genellikle bu 99 isim ortaya çıkıyor. Fakat değişik
kuvvetlerle ve belli bir terkib halinde. Bu terkibi de,
bahsettiğimiz doğum sırasındaki oluşum meydana
getiriyor!
Bu terkibin hissedilişi, "duygu" adını alıyor.
Bedende belli fiîlleri oluşturması, "huylar" dediğimiz
karakter dediğimiz yapıyı meydana getiriyor.
Bu isimlerin terkibinin bedene yansıması, bedenin -
tabiâtı’ dediğimiz şeyi meydana getiriyor.
Yani, "tabiat", "huy", "duygu" dediğimiz şeyler bedene
nispetle, karaktere nispetle, duygulara nispetle terkibin
manâlarıdır. Bu terkib, kişiliğe nisbetle anlatıldığı zaman
huy, karakter, tabiat adlarını alır.
Bu terkip senin rabbın olur. Yani bedende hükmeden,
bedeni yürüten, bedeni götüren Rab, bu ilahi isim
terkibidir.Her birim için rabbına tâbi olmak, mutlaktır!..
Rabbına tabi olmayan, hiçbir zerre yoktur!.. Her zerre
Rabbının hükmünü yerine getirir.
Hud sûresinin 56. âyetinde de Hud Aleyhis-selâmın
ağzından bu manâ şöyle ifade edilir!..
-YERYÜZÜNDE YÜRÜMEKTE OLAN HİÇBİR ŞEY
YOKTUR Kİ RABBIM ONUN ALNINDA ÇEKİP
GÖTÜRMESİN!"
Yani, rubûbiyet mertebesinde, bu ilâhî isimlerin
manâlarının ortaya çıkması, o mahalde Rabbın
hükmünün yerine gelmesidir.
Bütün isimlerin mânâları, kuvvede, sende mevcut!..
Ama senin terkibin bu isimlerin değişik kuvvetlerde, fiil
mertebesinde, fiiller olarak ortaya çıkışına yol açıyor.
Hadîs olduğu rivâyet edilen, bazılarınca da Hz. Ali'ye
aittir denilen "men arefe nefsehu fakad arefe rabbehu"
şeklinde arapçası ifade edilen sözün, kısacası "men
arefe" lâfzının sırrı nedir?..
İşte "men arefe" sırrı, bu anlattığımız sırdır! "Men"
kim ki veya kişi, "arefe nefsehu", nefsine ârif olursa,
yani "nefsinin ne olduğuna" irfanı olursa; ancak dikkat
edin, başında kişi var, kim ki var. Kişi veya kim ki
denmesinin sebebi şu; henüz burada kişilik kalkmış
değil!..
Belli bir terkip var, bu terkible, terkibinin ne olduğuna
vukûfu söz konusu. Kendi mevcut terkibi ile, kişiliğiyle,
kişiliğinin ne olduğuna, "nefis" adıyla kastedilen bu
benliğinin ne olduğuna irfan sahibi oluyor.
"Nefsi" dediği şey, ilahî isimlerden başka bir şey
değil; ilâhî isimlerin terkip!.. İşte, "nefis" dediği bu
benliğine ârif olduğu zaman, Rabbına ârif olmuş oluyor!
Ki Rabbı da kendisinin kişiliği, diye isimlendirilen
varlığını oluşturan ilâhî isimlerdir! Bu esmâ terkibidir ve
bu da "Hak"tan başka bir şey değildir!..
MÜKELLEFİYET NEDİR
NEDENDİR?
Mükellefiyet nedir?
Mükellefiyetin çeşitleri nelerdir?
Mükellef kimdir?
Bunların üstünde duralım.
Mükellefiyet nedir? Teklif olunan şeyi, yerine getirme
mecburiyetidir. Yani, sana bir şey teklif edilecek ve sen o
şeyi yerine getirmek zorunluğunda olacaksın. İşte, senin
bu hâline mükellefiyet denir? Şimdi varlığının bu esmâ
terkibinden başka bir şey olmadığını idrak ettiğin anda,
Rabbı müşahede ediyorsun!.. Bu Rabdır! Peki, "Rab"
nasıl mükellef olur? Rab bir şeyi yerine getirmekle nasıl
mükellef olur?..
O takdirde, kendi varlığının ve aslının "Hak" olduğunu
anladığın için mükellefiyet hali kalkıyor üzerinden (!) Hak
mükellef olur mu?.. Olmaz (!) diyorsun, kalkıyor!..
Fakat gerçekte kalkar mı, kalkmaz mı?
İşin önemli yanı burası! Eğer, bunu anlamakla
kalkacak bir nesne olsa; bunu anladığın zaman, bütün
mükellefiyet kalkar, denir; din bu noktaya kadar olup,
bundan sonra geçerli olmaması lâzım gelirdi!..
Halbuki geçerli!..
Geçerliyse, nasıl ve neden geçerli?İşte bu noktaya
geldik. Senin belli bir esmâ terkibi olarak, belli fiilleri
ortaya koyuşunun neticesinde, beşeriyet yönünden, belli
huy, tabiat, karakter diye adlandırdığımız yönlerin var.
Rabbının hükmü olan bu esmâ terkibi olarak yaşadığın
sürece, sen zaten Rabbının zikrindesin ve hâkiki mânâda
ibâdetini yapmadasın; varoluşunun hakkı yerine
gelmede! Ama bir ince nokta var!
Zâhir yönünden sen, bu terkip olarak yaşadığın
sürece, bu terkibin ortaya koyduğu fiil; zâhir yönünden
konuşuyorum; belli bir enerjinin "ruhâniyet" dediğimiz
radyasyonun, ruhta oluşmasını sağlayamıyor!.. Sadece,
normal hayvanın yaşadığı gibi yiyor, içiyor, görüyor,
biliyor fakat ekstra bir enerji üretimine geçerek bu
radyasyonla ruhâniyetini kuvvetlendiremiyorsun!.
Bu ruhâniyetin kuvvetlenememesi dolayısıyla da
öldükten sonra cehennemden kendini kolaylıkla kurtarıp,
sırattan kolayca geçip, cennete varılamıyor!..işin zâhir
yönünden sebebi bu.
Bâtın yönünden sebebi: Senin varlığının Hak olmasına
ve sen rabbının kulu olmana rağmen, Rabbının
kayıtlarından Rabbani kayıtlardan kendini kurtarıp,
Allah'ı tanıyamıyorsun ve Allah'tan mahrum kalıyorsun!
Allah ismi, 99 ismin, 99 isim diye târif edilen isimlerin
ve daha nice sayısız isimlerin mânâlarının karşılığıdır.
Halbuki sen, bu terkip olarak kaldığın sürece, her ne
kadar bu isimler senden çıkıyorsa da, kendi tabiî haliyle
senden çıkıyor!.. Terkip oluş şekliyle senden çıkıyor!..
Tabiî haliyle, senden çıktığı için de, senin "senliğini"
oluşturuyor ve "senliğinde" tahakküm ediyor!.. Hüküm
altındasın!
Burada bu isimler bunu meydana getirdiği gibi, tabiî
olarak daha sonra da yani biyolojik bedenin terkinden
sonraki hayatta da, gene aynı tabiî akış içinde gidecek
ve bu tabiî akışları meydana getirecek!.. Bu da
cehennemin manevî azâb yönü!
Bunun dışında, Allah'ı tanımaktan mahrum kalmak en
büyük azâb!.. Niye?.. Çünkü sen kayıtlı, sınırlı, ölçülü,
tahditli bir biçimde yaşama durumundasın!..
Kendi Hakikatının genişliğinden mahrumsun! Rabbının
hükmünden çıkamıyorsun!..
Rabbının hükmünden çıkamaman, Allah’ı tanımaman
demektir!.. Halbuki, Allâh'a vâsıl olmanın 3 şartı vardır.
Birincisi: "Men arefe" sırrı "Men ârefe Nefsehu fakad
arefe Rabbehu". Yani, nefsine ârif olacaksın ki; Rabbına
ârif olabilesin! Rab kelimesiyle kastedilen şeye ârif
olman, nefsine ârif olmanla mümkündür!.. Bu birinci
aşama!..
İkinci aşama: "Mübdî marifet" sırrı denilen Rabbının,
yani seni meydana getiren esmâ terkibinin sınırlarını
genişleterek, kaldırarak; Allâh'ı tanıyacaksın.
Allah'ı tanıman ancak senin terkibinde, cüzî miktarda
olan isimlerin mânâlarını diğerleriyle eş ağırlığa eş
düzeye getirmekle mümkündür. Ve bu isimlerin tabii
olarak sende hükmetmesi değil; senin bu hakikatı idrak
ederek, bu isimlerin mânâlarını dilediğin anda, dilediğin
mahalde, dilediğin şekilde kendinden ortaya koymanla
mümkün olur.
Yani "Rabbanî sınırlardan", "İlâhî genişliğe"
yayılabilmek, bu ilâhî isimlerin tümünü eşit ağırlıklı
olarak yerine ve haline göre ortaya koymak ile
mümkündür.
Bu terkip dışı mânâları ortaya koyabilmek de ancak
fiille mümkündür. Çünkü isim eşittir fiil dedik!.. Fiil
isimdir, isim fiildir! Dolayısıyla sen o fiili ortaya
koymadıkça, o ismin mânâsını ortaya koymuş olmazsın.
Fiili ortaya koymak ismin mânâsını ortaya koymaktır.
İsmin mânâsını müşahede etmek, onu fiil düzeyinde
görmektir. İkisi aynı şeydir. Sen terkibinin dışında olan
fiilleri ortaya koyacaksın ve bu fiillerin neticesi olan
mânâlar sende kuvveden fiile çıkmış olacak.
Âhirette saadet ehli 2 grubtur.
1-Cennet ehli, (bühl sınıfı)
2-Allâh ehli. (irfân ehli)
Temelde, bütün cehenneme gitmeyenler, bu ikiye girer.
Cennet ehli, İslâm dininin, yani şeriât denilen zâhir
emirlerini yerine getirmekle cehennemden kurtulurlar
cennete giderler. Nasıl?
Onların belli bir terkipleri var mı? Var! Bu terkiplerine
zor gelecek bir biçimde, şeriâtın zâhirde koyduğu emirler
var. Namaz var, oruç var, abdest var, sadaka var, zekât
var, hacc var birçok böyle emirler var. Bu emirler, zaten
onların tabiatlarına, huylarına ters düşen şeyler, ama
Allah korkusuyla bunları yapıyorlar mı, yapıyorlar!..
Bunları yapmakla, kendilerinde hiç olmazsa asgari
düzeyde terkip değişikliği meydana getiriyorlar! Bu terkip
değişikliği yapmaları hasebiyle, asgari ölçüde belli
isimlerin mânâları onlarda zuhura gelmiş oluyor!
Zorlanarak kendi terkibinin dışında, belli mânâları ortaya
koyuyor! Cehennemden kendini kurtarmış oluyor bir diğer
mânâda. Demin, ruhaniyet babından söyledik. Şimdi de
isim terkibi yönünden söylüyoruz. Avamın cennete
gidişinin durumu böyle.
Bir de Allah ehlinin Allah'ı bulması söz konusu...
Allah ehlinin Allah'ı bulması da, kendisinde kuvvede
kalan isimlerin mânâlarını bilfiil tatbik edip ortaya
koymak suretiyle bu isimleri tanıyıp bulmaya çalışıyor.
Bunun neticesinde Allah'ı isimleri yönüyle biliyor. "Men
ârefe sırrı" ile Rabbını bildiğin zaman, şu hakikatı idrak
ettiğin, müşahede ettiğin zaman "ilmel yâkin" düzeyine
gelmiş olursun.
Rabbının sınırlarından Allah'ın genişliğine yayılmaya
başladığın zaman ki; bu genişlemenin yayılmanın nasıl
olacağını izah ettik; "Aynel yakin" düzeyine gelirsin."
Üçüncü şart: Bu yayılmanın nihâyetinde, "Mûtu kablel
ente mût" hükmü ile senin şuurunda terkib sınırların
ortadan kalkıpta; sen, yerine, haline ve şanına göre,
dilediğin gibi bu isimlerin mânâlarına bürünebilip, ortaya
bu mânâları çıkarttığın zaman; "ölmeden evvel ölmüş"
olursun!..
"Ölmeden evvel ölmek" demek, senin şuurunda,
terkibinin hükmünü ortadan kaldırarak, dilediğin isme
dilediğin anda ve şanda bürünerek, o ismin mânâsı olan
fiili ortaya koyman demektir. Şimdi burada konu şuraya
geliyor...
"RUBÛBİYET"E GELİNCE
Peki Rubûbiyet mertebesi neresidir?.. Nerede, Rab
hükmünü icra eder?..
Şehâdet âlemi dendiği zaman, bazılarının anladığı
gibi, biz sadece madde âlemini anlamayız!.. Melekût
âlemi denen melekler âlemi de gene bu ef'âl âlemi içine
girer. Yani Esmâ âlemi dışında kalan âlem, ef'âl
âlemidir!..
Bu şehâdet âlemine, ruhlar âlemi denilen âlem,
melekler âlemi denilen âlem, cinler âlemi denilen âlem
girer; hepsi de ef'âl âlemi hükmündedir!..
Ef'âl âlemi içinde mevcut bulunan varlıkların hepsinin,
Rabbı Allâh'tır!..
Kısacası âlemlerin Rabbi Allah ismiyle işaret edilendir!
Allah, Rabbül âlemindir!.. Bütün âlemleri meydana
getiren, yöneten, bütün âleme tasarruf eden, bütün bu
varlıkların varlığını meydana getiren "Rab"dır. Rubûbiyet
mertebesidir!..
Buradaki "Rab"lık kavramı. "Rab"lıkla kasıt nedir?
"Rab"lığı meydana getiren, "Rab"lık mefhumunu
meydana getiren şey, esmâ mertebesidir; yâni Rubûbiyet
mertebesi dediğimiz mertebe, Esmâ mertebesidir. İlâhî
isimler diye bilinen, Esmâ-ül Hüsnâ diye bilinen isimlerin
müsemması, Rubûbiyet mertebesidir.
Bütün âlemler, ilâhî isimlerin mânâlarının âşikâre
çıkışından başka bir şey değildir; ve âlemlerde, ilâhî
isimlerin mânâlarından başka bir şey yoktur.
Ancak bu âşikâre çıkış, bütün isimlerin mânâlarının bir
terkip hükmüyle âşikâre çıkışıdır.
Fiiller mertebesinde, mânâlar mertebesinin âşikâre
çıkışı, terkibiyet hükmüyledir. Burayı iyi anlamak lâzım.
İsimler mertebesi dediğimiz mertebede, bütün isimler
tüm hâldedir. Bir bütün halindedir!.. Yani, isimler
arasında bir tefrik yoktur. Esmâ mertebesinde, târif
sadedinde, varlık "tek"dir denir. Bütün mânâlar kendinde
mündemiç olan tek bir varlık!.. Bu tek bir varlıkta, bütün
mânâlar, tek bir mânâ halinde mevcuttur.
Bu mânâlar âşikâre çıktığı zaman, çıkış şekline göre
terkipler hükmüyle ortaya çıkar!İşte bu terkipler
hükmüyle âşikâre çıkışı da çokluk kavramını meydana
getirir!.. Çokluğu meydana getirir ama, kesretin aslı
vahdettir!.. Yani, çokluğu meydana getiren isimler ayrı
ayrı isimler olmasına rağmen, aynı varlığın isimleri
olması hasebiyle aynı, tek bir varlıktır.
Şimdi burada bir misâl verelim. Meselâ bir kişiyi ele
alalım; bu kişide çeşitli vasıflar var, diyoruz. Cömertlik,
zekâ, korkaklık, asâbiyet v.s. Bu ayrı isimlerle
kastetdiğimiz vasıflar hep aynı kişiye ait mânâlar değil
mi?.. Bu mânâların çokluğu o kişinin çokluğuna mı
delâlet eder?.. Hayır, bilâkis tekliğine delâlet eder; aynı
kişinin değişik yönleridir! Kendinde mevcut bulunan
değişik mânâlarıdır!
Bunun gibi, isimler, değişik isimler olmasına rağmen,
tek bir mânâ ve tek bir varlıktır!İşte esmâ mertebesi
dediğimiz mertebede, bu isimlerin mânâları tek bir mânâ
olarak mevcuttur! Ef'âl mertebesi dediğimiz mertebede; -
ki bu mertebeye dediğimiz gibi melek, cin, insan ve diğer
bütün mahlûkat girer-, varlıklar bu isimlerin, yani bu
mânâların değişik ölçülerle biraraya gelişiyle ortaya
çıkar.
Meselâ insan dediğimiz varlıkta, bu 99 ismin mânâsını
çeşitli zamanlarda çeşitli ölçülerde görebiliriz. Bir
hayvan dediğimizde 99 ismin mânâsını değil de 70 ismin
mânâsını veya bir maden dediğimizde 30 ismin mânâsını
görebiliriz.
Fakat her insanın, bir diğerinden farklı olması, her
birinin terkibinin, değişik isimlerin, değişik ağırlıklarla
ortaya çıkmasından dolayıdır. İşte bu isimler, bu mânâlar
o kişinin Rabbıdır ve bu mânâların Allâh'a ait olması
hasebiyle de o kişinin Rabbı Allâh'tır!..
Kişinin Rabbı, o kişinin kişiliğini meydana getiren
ilâhî isimler terkibidir!.. Bu ilâhi isimlerin mânâlarının
Allah’a ait olması hasebiyle de kişinin Rabbı Allâh'tır!..
Yani, "Rab" ayrı, "Allah" ayrı gibi, iki ayrı şeyden
kesinlikle söz etmiyoruz; böyle bir şeyi kesinlikle
anlamayalım!..
Allah'ın isimlerinin mânâlarının müşahede edildiği
mertebe rubûbiyet mertebesidir ve bu mânâların
neticelerinin ef'âl âleminde ortaya çıkışını sağlamakta
olan da Rabdır!..
Bu arada bu konu ile ilgili olarak Hak ve Halk, Rab ve
Abd gibi tâbirler üzerinde de duralım bilvesile. Yeniden.
bir başka yönüyle.
"Hak" nedir?.. İlâhî isimlerin bütünü olan mertebenin
adıdır! Yani bütün isimlerin kül halinde bulunması
hâsebiyle, yani esmâ mertebesi itibariyle Allah'a "Hak"
ismiyle de hitap edilir. Zâten bizim genel olarak din
hakkındaki bütün konuşmalarımız ya ef'âl
mertebesindendir, Rabbani bir konuşmadır; veyahut
esmâ mertebesinden olur, "Hak"kânî bir konuşma olur!..
Bunun ötesindeki konuşmalarımız zaten çok çok
enderdir!
Esmâ mertebesinden olan konuşma nasıl olur, ilâhî
isimlerin mânâları hakkında olan konuşmalar, "Hak"a ait
Hakkanî konuşmalardır!..ilâhî isimlerin mânâları
konuşulduğu zaman Hak'tan sözedilmiş olur.
"HALK", bir mânâda halkolmuş, yaratılmış, eskiden
yokken, sonradan varedilmiş mânâsınadır. Yani, netice
olarak, ilâhî isimlerin terkibiyet hükmüyle âşikâre çıktığı
andaki hâlin adı "Halk" olur.
"Abd", "varoluşunun gereği olan kulluğu yerine
getiren" demektir. Genel mânâda "kul", "köle"
anlamınadır. Bu kul, köleden kasıt da; bağlı olduğu yere
karşı, bağlı olduğu yerin istek ve arzularını yerine
getiren demektir. Dolayısıyla "Rab" varsa, bu Rabbın
rubûbiyetinin gereği olarak, muhakkak "Abd"da
olacaktır!.. "Abd" varsa muhakkak ki bunun bir "Rab"bı
vardır.
"ALLAH" ismiyle işaret edilen NEDİR; sualinin
cevabına geldiğimiz zaman.
Zâtı itibâriyle her türlü fikir, düşünce, idrak, tahayyül
gibi konuların hepsinden münezzeh olan; benliği
itibariyle kendinden gayrinin varlığı sözkonusu olmayan;
kendi bildirdiği isimlere müsemma olan ve nihayet bütün
âlemleri yoktan var eden ve o âlemleri kendisiyle kaim
kılan.
Bu sualin en güzel cevabı Kur'ân-ı Kerîm'de "İhlâs"
sûresindedir.
Şimdi zât, sıfat, esmâ ve ef'âl mertebeleri yönüyle
tarif yaptık. Bunlardan birini söylemediğin zaman,
mutlaka bir eksiklik vardır tarifte!..
Her an, bu dört mertebesiyle müşahedeye devam
etmek zorundadır kişi!..
Hangi mertebeyi inkâr edersen, o mertebenin varlığı
ve hakikatı, O olması hasebiyle, O'nu inkâr etmiş
olursun!
Veya hangi mertebesi itibariyle, sadece o mertebeyi
ele alırsan, o yönü ile onu kayıt altına almış olursun!..
Ya öteye atmak veya sadece buraya has kılmak gibi bir
durum çıkar!..
Ama sende, eğer belli bir şartlanma hali, belli bir
terkibiyet hali sözkonusu ise, mutlaka, bu târifte sana
göre, öteye atma veya buraya hazır kılma gibi bir anlam
çıkar. O ise hiçbir mahâlde, mekânla kayıtlı olmaz!
BEŞER NEDİR?
Beşer; ilâhî isimlerin tamamını ortaya çıkarma
istidadına sahip olan varlığın adıdır. Çünkü bütün
varlıklar, hayvanat da, terkîpdir ama "halifetullah"
olabilme özelliği insana hastır.
İnsanın terkibiyet yönüyle, terkib oluşu yönüyle aldığı
isim "beşerdir".
"Ene beşerün mislüküm"; "Ben de sizin misliniz
olarak beşerim". Benim varlığım da sizler gibi, ilâhî
isimlerin bir terkibinden başka bir şey değildir. demektir
bu!..
RAB VE RUBÛBİYET
HÜKÜMLERİ ÜZERİNE...
Rabbım, beni terbiye eden, yönlendiren, belli bir
olgunluğa, kemâle sürükleyendir. Rabbımdan çıkan
kemâldir!.. Ancak, Rabbımdan çıkan mutlak kemâl,
Rabbimin kemâlidir!..
Benim Rabbımın kemâli ile senin Rabbının kemâli
birbirlerinden farklıdır ve icâbında birbirine ters
görünür!.. Fakat Rabbımın kemâli, Rabbının kemâli hep
gene Allah'ın kemâlidir.
Şimdi, "Rabbım" kelimesiyle kastetdiğim şey, "benim
varlığını meydana getiren, ilâhî isimlerin mânâlarının
herhangi bir terkibidir".
"Ben" diyen bir kişi, bu "ben" kelimesiyle "kendi
isimler terkibini" söyler. Bu terkîbi, mahiyet itibariyle
ilâhî isimlerin mânâlarından başka bir şey değildir. Bu
ilâhî isimler de Allah'a ait olması hasebiyle senin varlığın
Allah'a aittir!..
Ancak burada isimlerin mânâları, bir mahalde değişik
bir terkiple, bir diğer mahalde de daha değişik bir
terkiple meydana gelmiştir.
Bu yüzden dolayıdır ki "A" kişisi Allah'tandır, "B"
kişisinin de Rabbı Allah'tır!.. A kişisi de "kesinlikle
Rabbım kemâl üzeredir" der!.. B kişisi de "muhakkak ki
Rabbım kemâl üzeredir" der!..
Fakat ikisinden çıkan davranışlar, birbirine zıttır!.. Bu
zıddiyeti meydana getiren şey, birindeki ilâhî mânâların
değişik bir terkible meydana çıkması, ötekinde ise daha
değişik bir terkible meydana çıkmasıdır.
Peki herkes, her varlık böylece rabbının hükmünü
yerine getiriyorsa, her varlık cehenneme mi gidecektir?.
Veya Rabbın hükmünü yerine getirmek, niçin cehennemi
meydana getirir?.. Her varlık cehenneme gidecek mi;
ikincisi, cehenneme niçin gidecek? Üçüncü bir şık, daha
önemli bir soru, insan niçin cehenneme gidecek?..
Her varlık, Rabbının hükmünü yerine getirdiği halde
cehenneme gitmeyecek!.. Bunlardan sadece insan,
cehenneme gidecek!.. Her varlık cehenneme gitmeyecek,
çünkü her varlık rabbının hükmünü yerine getirme
durumundadır; ancak bunun ötesinde, Allah'ı bilme
özelliği onlarda yoktur!.. Yani, ilâhi isimlerin mânâlarının
o mahaldeki oluşumu anında, Allah'ı bilme özelliği
dediğimiz özellik, o mânâ terkiplerinin oluşumunda
mevcut değildir!.. Bu mevcut olmayışı sebebiyle de, o
Rabbının hükmünü yerine getirir ve böylece de kemâlini
ortaya koymuş olur, geçer gider!..
İnsan ise cehenneme uğrar!.. Cehenneme
uğramasının, cehennemde olmasının veya cehennemde
sürekli kalacak olmasının sebebi nedir?.. Çünkü insan,
her varlık gibi, Rabbının hükmüne uymak üzere meydana
gelmiştir. Ancak, bu meydana gelişinde, diğer
varlıklardan farklı olarak, kendisinde Allah'ı bilebilme
özelliği de mevcuttur!.. Terkibi itibariyle!..
"Her insan öldüğü zaman hakikatı görür"den murad,
kendindeki ilâhi varlığı müşahede eder demektir!..
Kendindeki ilâhî varlığı müşahede etmesine rağmen,
dünyadaki yaşantısında, o ilâhî varlığa ulaşamamış
olduğu için; kendi Rabbı hükmü altında, kayıtlı kaldığı
için, manevî cehennem meydana gelir.
Cehennem zindandır!.. Sicciyndir. Manevî cehennem,
kişinin kendini meydana getiren ilâhî isimlerin terkibi
olarak kalması ve bu terkibin özünde bulunan kendini
bilebilme hasletini ortaya koyamamasındandır!.. Azâbı,
yanmasının sebebi de kendisinde mevcut olan bu
haslettir. Terkibinin oluşturduğu huy tabiat ve
şartlanmalardan kendini, Allâh'ın ahlâkıyla ahlâklanmak
suretiyle kurtaramaması, neticede cehenneme gidişine
yolaçar!..
Kişi terkibiyetinin hükmünden çıkarsa, mânevî mânâda
cehennem diye bir şey kalmaz.
Dünyada iken cennete girmişlerden olur. Terkîbiyetinin
hükmünden çıkması lâzım!.. Çünkü terkibiyeti onun
Rabbıdır! Terkibiyetinden doğan huylarla, karakterle,
tabiâtla varolduğu sürece, Rabbın hükmündedir! Rabbına
tâbidir!.. Benim huyum bu, benim yapım bu, gibi
görüşlerin ifadesi benim rabbım böyle emrediyor
demektir.
Bu konuya tasavvufta şöyle değinirler.
Nefsin hakikatı Rubûbiyettir!.. Nefis, rubûbiyet
mayasından meydana gelmiştir. Nefsin rubûbiyet
hakikatından meydana gelmiş olması demek, ilâhî
isimlerin mânâsının oluşturduğu terkiple senin "nefsim"
dediğin şeyin aynı olması demektir.
Esasen ben nefsimin istediklerini yapıyorum, demen
senin, "benim terkibimin gereği olan fiilleri ortaya
çıkartıyorum", demektir. Ben nefsimin istediklerine karşı
çıkamıyorum, reddedemiyorum, mücadele edemiyorum
demek, "ben terkibimin gerektirdiği gibi yaşıyorum"
demektir ki, bunun tabii sonucu cehennemdir!..
Terkibinin kaydı altında olduğun için üzüleceksin,
sıkılacaksın, karşılaştığın olaylar sana azâb verecek!
Başka türlü değişmesine imkân yok!..
Dışardaki, ikinci bir varlığın da seni affetmesi,
bağışlaması diye bir şey sözkonusu değil!.. Çünkü suç
böyle bir varlığa karşı işlenen bir suç değil!..
Suç, senin kendi nefsine zulmetmen!.. Kendi nefsine
zulmetmen de nefsinin hakikatı olan rubûbiyet kemâlini,
ulûhiyet kemâline tebdil etmemen!..
Nefse zulmetmenin mânâsı, nefsinin hakikatı olan
Rubûbiyet kemâlini, Ulûhiyet kemâline genişletmemendir.
Bu noktaya işaret eden Hz. Rasûlullah, bunun için:
"Allah ahlâkıyla ahlâklanın"
demiştir.
Allah'ın ahlâkıyla ahlâklanmaktan mânâ; rubûbiyetin
meydana getirdiği sendeki rubûbiyet sırlarından,
rubûbiyet kemâlinden oluşan, "nefis" adını verdiğin
nesnede, ilâhî hükümlerin mânâsını âşikâre çıkartman
demektir!.. Değişik ilâhî isimlerin manâsını âşikâre
çıkatrmak, "Allah'ın ahlâkıyla ahlâklanmak" demektir.
Kişi, Allah'a vâsıl olamaz, nefsine taptığı sürece!..
Kişi, Allâh’a vâsıl olamaz, Rabbının kulu olduğu
sürece!.. Falanca Rabbanîdir derler!.. Falanca Rabbanî
değil, her kişi zaten Rabbanîdir!.. Her varlık, her zerre
Rabbanîdir!..
Ancak Rabbanî olmaktan çıkıp da ilahî olabilirsen, işte
o zaman, Allah'a vâsıl olmuşlardan olabilirsin!..işte o
yüzden de Allah'a vâsıl olan bu kişiler, "ehlullah" diye
isimlendirilir. Yani Allâh ehli!..
Genelde, zaten herkes Rabbanîdir! Rab, ehlidir!..
Yani, terkibiyetinin gerektirdiği, verdiği mânâyı ortaya
koymaktadır!.. Rabbım, Allah'tır diyebildiğin anda,
Allah'a vâsıl olmuşundur. Aksi takdirde rabbın, ilahî
isimlerin meydana getirdiği tarkibindir.
Rabbım Allah'tır, diyebilmek için kendi terkibin olan
isimlerin kaydından çıkıp, Allah'ın ahlâkıyla
ahlâklanman, gerekir. Ondan sonra senden çıkacak
mânâlar senin Rabbının Allah olduğuna işaret eder!..
Aksi takdirde, Rabbım Allah'tır demen senin Allah'a vasıl
olmanı sağlamaz!.. Ve sen, "Allah ahlâkıyla
ahlâklanmadığın" sürece, ne kadar kendini vahdette,
vahidiyette, hakikatta bilirsen bil, bu sadece aldanıştır!..
Gerçekte sen, zannında ilâhınlasındır; zannındaki
TANRI da Allah değil, senin rabbının meydana getirdiği
şeydir!..
İlâhî ve Rabbanî arasındaki fark budur.
Yalnız ilâhî deyince, orada sanmayalım ki isimlerin
mânâları yok! Orada da isimlerin mânâları var, yani
ilâhîde; ilâhî dediğimizde gene isimlerin mânâları ile
zâhir olur. Zâhir olur ama, bu zâhir oluş, isimlerin
mânâlarının oluşturduğu terkibin zaruri olarak ortaya
çıkarttığı oluş değil, oradaki akl-ı küllün, ilâhî
mânâlardan dilediğine bürünmesi suretiyle, dilediği mânâ
ile âşikâre çıkması hükmündedir. Bu iki olay birbirinden
çok çok farklı olan bir olaydır!
Rabbanî, olan, kendi varlığını meydana getiren
isimlerin mânâlarının oluşturduğu bir terkip hükmü ile ve
bu terkibin tabiî olarak kendisinden ortaya koyduğu
davranışlarla zâhir olmadaır!..
İlâhî, dediğimiz ise, kendi varlığını meydana getiren,
kendi varlığının hakikatı olan isimlerin mânâlarından,
dilediği mânâya dilediği şekilde bürünüp, o mânâ ile
âşikâr olandır!..
"Bürünme", hükmü olmadığı takdirde, o Rabbanî bir
yaşamdır!
Bu rabbanî yaşam içinde, eğer, genel ilâhî emirlere ve
yasaklara uyma halinde ise kişi bunun, neticesi
cennettir!.. Cennet ehli olur, ancak, bu terkibiyet
hükmünden kendini kurtarır, Allah'ın ahlâkıyla
ahlâklanırsa bütün ilâhî isimlerin mânâsını kendisinde
bulur, bunların hükmü kaydı, değil; bunlara bürünme
suretiyle yaşarsa, işte o zaman Allâh'a vâsıl olur ve bu
vâsıl oluşunun sonunda da ilâhî olur. Suret olarak da adı
"abd"dır. Abdullahdır!. Allah'ın kuludur! Diğerleri ise
Abd-ür Rahîm'dir. Abd-ül Kerîm'dir, Abd-ül vahhab'dır,
Abd-üs samed'dir. Sadece, ilâhî olan "Abdullah"tır!..
Şimdi ikinci ve ince bir husus daha var.
İlâhî oldun, Allah'ın ahlâkıyla ahlâklandın. "Ben
Rabbımın hükümlerinden çıktım, yani Rabbanî
kayıtlardan çıktım. Allah'ın genişliğinde yayıldım. Bütün
isimler müşahede edildi. Tespit edildi. Bunun neticesinde
artık dilediğim anda dilediğim fiili ortaya koyarım. Diler o
fiili yaparım, diler bu fiili yaparım."
Böyle bir şey sözkonusu mudur, değil midir?..
İlâhî isimleri tümüyle kendinde bulduktan sonra,
senden artık belli fiilleri yapma yolunda belli istek ve
arzular sâdır olmaz!.. Eskiden, senden o istek ve
arzuların sâdır olmasının sebebi, sende bu mânâların
terkip hükmüyle mevcut olması ve ağırlıklı olan isimlerin
neticesinde de belli fiillerin tabii olarak oluşması idi!..
Bütün bu isimlerin mânâları dengeli olarak sende
bulununca, bu dengenin tabii sonucu olarak beşerî istek
ve arzular dediğimiz, istek ve arzular senden meydana
gelmez!.. Çünkü beşerî istek ve arzuların temelinde,
terkibinin özellikleri yatar! Terkibinin özellikleri de ilâhî
isimlerin bir kısmının ağırlıklı olarak sendeki
mevcudiyetidir. Ama sen belli bir faaliyetle, belli bir
çalışma ile belli bir irfanla, bu terkibiyetinin hükmünden
çıkıp, bu ilâhî isimler sende dengeli olarak zâhir olmaya
başlayınca, bu tür istek ve arzular senden meydana
gelmez!..
Bu defa sen, ilahi hükümler dediğimiz hükümlerin
meydana gelmesi istikâmetinde davranışlar ortaya
koyarsın! Fiîliyatta!.. Yani karşındakinin ebedî saâdete
kavuşması yolunda fiilleri ortaya koyarsan.
Karşındakinin ilâhî saadete kavuşmasından mânâ
neydi?..
Onun, kendi kayıtlarından çıkıp, Allah'a vâsıl olması
idi!işte onun, kendi terkibiyet hükümlerinden, kendi
kayıtlarından çıkmasını kolaylaştırıcı davranışlar ortaya
koyarsın sen, onun için!..işte bu davranışları ortaya
koymanda Kur'ân 'da,
"HAKKI TAVSİYE ETMEK"
Anlamına gelen âyet ile târif olmuştur. Hakkı tavsiye
etmekten mânâ; senin karşındakine, bütün isimlerin
hakkını dengeli olarak zâhire çıkarmasını tavsiye
etmektir!.. Yani, senin tavsiye edeceğin fiiller, neticede
onu bu dengeli ortaya koyma haline sürükleyecektir. Bir
başka mânâya işaretle de "bilhak" diyor. Bu "bil hak"
sözünün, başka bir anlamı da şudur. "Hak olarak"
tavsiyede bulunurlar demektir.
Hakkı tavsiye edenlerden öte, bir de "ve tava sav
bilhak" diyor. "Bil hakk" demek, "Hak olarak" tavsiyede
bulunurlar demektir. Hak olarak tavsiyede bulunmak,
esmâ mertebesinden tavsiyede bulunmak demektir. Esmâ
mertebesinden tavsiyede bulunmanın mânâsı, ona kendi
Rabbını idrak ettirip bu idkâkının neticesi olan fiilleri
ortaya koymasını söylemek demektir!..
Ve nübüvvetin özünde yatan sırlardan bir tanesi de
budur!.. Hak olarak, tavsiye etmek!.. Senin üzerine,
Hakk'ı tavsiye etmekten başka bir vazife yoktur, hükmü;
din nasihattır, tavsiyedir hükmü bu noktalardan gelir!..
Demek ki ilâhi olduktan sonraki durum, Rabbanî olduğun
anlamda anladığın gibi değil!
Evet madem ki bütün isimlerle ahlâklandın, bütün
isimler sende; yeryüzündeki bütün fiiller de dolayısıyla
senin fiilin; öyleyse dilediğin fiili ortaya koy!..iş öyle
değil!.. Yeryüzündeki bütün fiillerin, Allah"ın fiîli olması,
o fiillerin meydana getiricisi olan isimlerin, Allah'a ait
olması hasebiyledir!
Ama o fiiller Allah'a ait değildir!.. O fiîller, faîlin
rabbına aittir!..
Burası çok ince bir noktadır, burayı çok iyi anlamak
lâzım. O terk dediğimiz fiilin sahibi hem Allah'tır, hem
değildir!
Allah'tır; çünkü o fiili meydana getiren isimler Allah'a
aittir. Fakat, o fiilin fâili Allah değildir!.. O mânâların, o
mahalde, öyle bir terkip hükmüyle varolması neticesinde
o fiil meydana geliyor; eğer o terkibiyet hükmü olmasa, o
terkîb şekli olmasa, o fiîl meydana gelmeyecek!
Dolayısıyla bu açıdan bakarsan, o fiil senin nefsindendi
veya onun nefsindendir!..
"ALLAH"TAN,
"NEFS"İNDEN
"Hayr Allah'tan, şer nefsindendir" âyetinde
anlatıldığı üzere, ismin mânâsını oluşturması sebebiyle o
fiil hayırdır, Allâh'a aittir; fakat terkibiyet hükmünden
çıkması dolayısıyla nefse bağlıdır!.. O fiilin çıktığı fâile
bağlıdır!.. O fiilin çıktığı fâile bağlı olması hasebiyle de,
o fâilde terkibiyet hükmü dolayısı ile var olduğu için; yani
o fâile, yani onun nefsine aittir! Allah'a ait değildir!..
Nefis, tümüyle Rabbın zuhuru!
Daha evvel anlattık!..
Dedik ki:
"Nefis" dediğimiz, "nefs" kelimesiyle kastedilen şey,
sende mevcut olan "Rububiyet" hükmü olan "esmâ
terkibin"dir!
Yani, terkibin mâhiyetinin ve hakîkatının Hak olması;
ve birimsel mânâda da bu Hak'tan terkib oluşu
dolayısıyla; "nefs" adıyla kastedilmesidir dedik. Yani,
"nefs"ten murad Rab’tır. Nefsine tâbi olan Rabbına tabî
olmuş olur!.. Ki bu da onun tabii zikri olur. Demek ki bir
fiil gördüğümüzde, bu fiil, terkibiyet hükmünden
çıkıyorsa ki; genellikle böyledir, dolayısıyla o fiîl nefisten
gelmektedir!.,.
Eğer herhangi bir fiîl terkibiyet "hükmünden"
çıkmıyorsa ki; Nebi ve Rasûllerden meydana gelen
bütün fiîller terkibiyet hükmünden çıkmaz, çünkü
velâyette "ölmeden önce ölme" dediğimiz hal var;
"Ölmeden evvel ölmek" dediğimiz hal ile birlikte fiîl,
artık kişiye bağlanmaz, Allah'a bağlanır!..
"Ölmeden evvel ölmek" ne demek?
Onun ilminde terkibiyet hükmünün kalkması
demektir!.. Terkibiyet hükmünden doğan fiil kalkıp da, o
fiil Allah'a bağlanırsa, velâyette; bir nebîdeki fiîl nefse
mi bağlanır?.. Ama buna rağmen bir nebî, herhangi bir
fiîli edep olarak nefsine bağlar; Allah'a demez ki, "sen
meydana getirdin bu fiîli, yerli yerincedir!.." Çünki,
gerçekte, terkip hükmü kalkmaz! Terkip hükmü ebedî
olarak kalkmaz!
Terkibiyet kaydından kendini kurtarmandan murad;
esmâ mertebesinde isimlerin hakîkatıyla yaşaman; sıfat
mertebesinde Allah'ı müşahede etmen ve bunun
neticesinde de "Allah'ın kulu" olmandır.
Ama buna rağmen, fiilin çıktığı mahal, gene de terkip
hükmündedir. Çünkü bir fiil varsa ortada, mutlaka o fiili
meydana getiren bir terkip söz konusudur! Bir terkip
oluşmuştur, vardır, varolacaktır, olmamasına imkân
yoktur!.. Dolayısıyla terkibiyet hükmü ebediyyen yok
olmaz!..
İşte, vahdeti yanlış anlayanların, hataları Allah’tan
geldim, Allâh’a dönüyorum, gibi manâları yanlış
anlamalarından dolayıdır. Bu yanlış anlamadan dolayı,
cennet ve cehennemi de inkâr ederler!.. Tamamıyla bir
yanlış anlayıştır, başka bir şey değil!..
İlâhî, şer ’i emirler dediğimiz emirleri fiîliyat sahasında
tutuyorsa, bu yanlış anlamaya rağmen cennette olabilir,
ama yanlış anlamaya rağmen cennette olabilir, ama
yanlış anlamasından dolayı kemâlâta sahip değildir.
Fiil düzeyinde belli fiillere, emirlere riayet ediyorsa, bu
yanlış anlamasıyla beraber ölüm ötesinde bu yanlış
anladığı hususların doğrularını farkeder. Kemâlât olarak
ileri kemâlâta gidemez!.. Bu yanlış olarak değerlendirdiği
hususların doğrusunu orada müşahede eder.
Ancak her halükârda, ilâhi emirler dediğimiz yasaklar
ve emirlere uyması şartıyla!.. Çünkü bu emirlere ve
yasaklara uymak şartıyla kişi lûtfu ilahî ile kendisini
cehennemden kurtarır!..
TEVHİD VE VAHDET ÜZERİNE
Şimdi biraz da "TEK"lik mevzûu üstünde duralım.
Bir yanda cennet-cehennem var, bu yaşadığımız
dünya, ortada görülen, bu bedenler var, belli bir fiiller
âlemi söz konusu!
Bir yanda da, biz vahdeti anlatmaya çalışıyoruz,
varlığın tekliğini anlatmaya çalışıyoruz.
Ve vahdetin çeşitli kademelerinden, mertebelerinden
sözediyoruz; tevhidin derecelerinden söz ediyoruz.
Şimdi varlık tek ise, bu fiiller nerden, nasıl meydana
geliyor?.. Bir takım fiillere ne gerek var?.. Yok varlık tek
değilse çoksa, çok olan bir varlıkta, tek varlıktan nasıl
söz ediliyor?
Vahdet, tevhid ne demektir, ne demek değildir?
Bunların üzerinde duralım biraz.
Tevhid, senin Allah'ın birliğini müşahede etmen ve
buna şehadet etmendir.
Vahdet ise Allâh'ın kendi TEK'liğine şehâdetidir.
Eğer ki sen kaba manâda bu varlığın tek bir asıldan
geldiğini ve bu aslı meydana getiren varlığında "Allah"
olduğunu kabullenmediğin takdirde; mutlaka, bu âlemin
bu varlığın ötesinde, bir "TANRI" kabul etme durumuna
girersin!..
Bu varlığın ötesinde, ÖTENDE ayrı bir TANRI kabul
etme durumuna girdiğin anda da, böyle bir varlık
gerçekte olmadığı için; yanlış neticede, anlayışına uygun
vasıflara sahip bir TANRI kavramına götürecektir seni!..
Böylece, sen, kendi kafanda, kendi anlayışında, kendi
yapına göre bir TANRI yaratmış olacaksın!.. Kabullenmiş
olacaksın!..
Böyle bir TANRIYI kabullenmenin sonucunda da, kendi
elinle yarattığın "tanrı"nın kölesi olmuş olacaksın!.. Kulu
olmuş olacaksın!.. Kul, köle mânâsındadır.
Dolayısıyla ki, insanlar genellikle, kendi hayallerinde
yarattıkları "tanrı"ya "Allah" adını takarlar; duymaları
yoluyla, şartlanmaları yoluyla; kendi yapılarına uygun,
kendi yapılarının gerektirdiği manâlarla onu bezerler ve
ondan sonra da "Allah" şöyledir, "Allah" böyledir diyerek,
kendi düşünce yapılarının şekillendirdiği "tanrı"yı,
"Allah" diye bir başkasına târif ederler!..
İşte bunu bilme sadedinde varlığın yapısı, evrenin
yapısı, insanın yapısı gibi konuları konuştuk. Bunların
neticesinde görülür ki; bütün bu çokluk olarak görülen
âlemdeki birçok varlık, çeşitli isimlerle anılan bir çok
varlık, aslında tek bir cevherden, tek bir nesneden
meydana gelmiştir!.. O bir tek nesne, tek bir özden, dışta
ayrı ayrı bir çok varlıklar mı meydana gelmiş, hayır!..
Şimdi bunun misâlini şöyle vermek gerekir: Bir tohum
düşünün, bu tohumu ekiyorsun, bir çekirdek ve bundan
koskoca bir ağaç çıkıyor, meyvalar çıkıyor! O çekirdek, o
ağacın her meyvesinde mevcuttur! O ağaçta, o
çekirdekte mevcut olandan başka bir şey yoktur!.. Tabiî,
bu çokluk âleminin bir misâli, hakikate tam uygun değil!
Ama meseleye yaklaştırma bâbında yardımcı olur.
"ZERRE, TÜMÜN AYNASIDIR"
Bu, varlık, dediğimiz âlem her zerresi itibariyle,
orijinali itibariyle, ilk andaki özelliklerinden kopmuş
değildir.ilk andaki özellikleri bu âlemin her zerresinde,
aynısı ile mevcuttur! Yalnız bu mevcut olan özelliklere
bakan mahâl, bu özellikleri göremez!.. Görememesi
dolayısıyla da ayrı ayrı varlıklar varmış "vehmi" doğar!
Bakan mahâl, terkibiyeti hükmü dolayısıyla, tabii hali,
nihayet en kaba manâda 5 duyu dolayısıyla; varlığın
aslında ve özünde mevcut olan bütün özellikler, baktığı
her mahalde aynıyla mevcut olmasına rağmen; kendi
eksik özelliklerinden dolayı; yani kendi eksik özellikleri
derken, kendisinde kuvvede kalmış, fiile çıkartamadığı
özellikleri dolayısıyla; o mahâlde onu müşahede
edemez!.. Dolayısıyla varlığın tekliğini müşahede
edemez!
Kesitsel algılama araçlarına (5 duyu) bağımlı düşünce
sistemi dolayısıyla varlığın tekliğini müşahede
edemeyince de, çok varlıklar var sanıp; çok varlığın
ötesinde bir tek varlık vardır, diye tahayyül eder!..
Böylece de bir "TANRI" yaratma yoluna gider!
İşte böylesine çok varlıklar ve çok varlıkların ötesinde
de var kabul edilecek tek bir "TANRI" yanılgısı ortadan
kalksın diye, varlığın "TEKLİĞİ" anlatılmıştır!..
Bu tek varlığın var kabûl edilen her zerrede olması
sebebiyle, kendinde mevcut olduğunu; bunun neticesinde
de, artık tapınmadan çok, varlığı tanı, varoluş şeklinin
icabı olarak meydana gelecek neticelere göre bilerek
adımını at; esası getirilmiştir.
İşte İslâm dininin Vahdet Dîni olması, Tevhid Dîni
olması bu esasları kapsamıştır
Sen bu anlayışla varlığa bakarak, her gördüğün fiîlin
birtakım ilahi manâların ortaya çıkmasından başka bir
şey olmadığını gör!.. Ancak o manâların, oradaki terkibin
yapısı itibariyle ortaya geldiğini de idrak et!..
Bunun neticesinde, niye böyle oluyor, demene gerek
kalmaz; ama onun nasıl olması yolunda da gereken
tavsiyede bulunursun!..İşte bu açıdan, meseleye
yaklaşabilmen için,islâmın ışığına, dinin ışığına ihtiyacın
var. Artık dîni anladığın andan itibaren, sende tapınma
olmaz, kulluğunu ifa olur!.
RABBİNİ FARKEDİP
ALLAH'I BİLEMEZSE
Bilgi yoluyla rabbını biliyor. Bilgi yoluyla rabbini
bilmesi sebebiyle de tasavvuftaki, tarîkâttaki "küfür hâli"
dediğimiz hal meydana geliyor!.. Fakat Rabbini bilmesine
rağmen, rabbinin hükmüyle hareket etmesi, onu
cehennemden kurtarmıyor; bu küfür haliyle giderse
cehennemi kalkmıyor!..
Çünkü, rabbini biliyor, ilâhî hükümleri kabullenmiyor!
İlâhî hükümleri yerine getirmediği için de, kendi
geleceğini elleriyle hazırlamış oluyor ve bu halden dolayı
da neticede cehennemde duraklıyor!..
Ama o, Rabbini bilmenin ötesinde Allah'ı da kabul
ederse; Allah'ı tasdik etmenin neticesi olarak da
kendindeki hükümlere rağmen, ilâhî hükümlerle hareket
ederse ki; o ilâhî hükümlerle hareket etmek suretiyle,
kendini ancak rabbani kayıtlardan kurtacaktır. İşte ancak
bu takdirde, neticede cennete gidebilir!.. Aksi takdirde,
mutlaka ve mutlaka cehenneme uğrayacaktır!.. Başka
türlü meselenin çözülmesine imkân yoktur.
Bize zarûri ve elzem olan iki önemli husus var. Bu
mevzûları düşünürken, her an bu iki hususu kesinlikle
nazarımızdan uzak etmeyeceğiz. Bir an için dahi bu
şuuru kaybetmeyeceğiz.
Birincisi; bu varlık bir bütündür, bir tümdür, bir
mekanizma gibi işlemektedir. Her mahalde kendi
konumuna göre hükmünü icra etmektedir.
Dışardan buraya müdahele eden bir ikinci varlık
sözkonusu değildir.
İkinci ana husus; bu âlemde, kâinatta hangi isimle
isimlenirse isimlensin, isimlerin müsemması olan varlık
ilâhi isimlerin manâlarının yoğunlaşmasından, manâların
kuvveden fiile çıkmasından başka bir şey değildir. Bu
kuvveden fiile çıkış dolayısıyla da hangi nesneye
bakarsak bakalım, biz o baktığımız nesnede, ilâhi isimler
ve bu ilâhi isimlerin manâları olması sebebiyle de
Allâh'ın "VECH"ini görmek durumundayız!..
"Vechullah" demek, yani Allah'ın "vechi" demek,
Allah'ın isimlerinin manâları demektir. "Yüz"den murad
ilahi isimlerin manâlarıdır. Yani, Allah'ta mevcut bulunan
manâları müşahede etmek demektir; "Vechullahı"
görmek demek!..
Esmâ-ül Hüsnâ'da bildirilen isimler veya bunun
dışında, ismi o listede, o sıralamada sayılmamış olan
isimler kuvveden fiile çıktığı anda, "vechullah" adıyla
anılır.
Yani, Allah'ın yüzü!.. "Allah'ın yüzü" isim mertebesidir.
İsimler mertebesidir. İlahî mânâlar, isimler mertebesidir
ki şuur gözüyle görülür.
İdrak fiil değil, bir manâdır!.. İdrak, denen şey, bir fiil
değildir, bir mânâdır. İdrak denen şeyi, ne elle
tutabilirsin ne gözle görebilirsin. Kısacası, idrakın, 5
duyu ile tespiti mümkün değildir. İdrak bir manâdır.
Mânâdır ki, manâyı görür! Mânâ olan idrakın gördüğü de
mânâdır!.. Yani, ilâhî isimlerin mânâsı!..
Dolayısıyla senin her idrak ettiğin şey, eğer ona
sonradan konmuş olan ismi kaldırırsan, ilahi isimlerin
mânâlarından oluşan bir terkibi mânâ olup, onun
ötesinde bir varlığı yoktur.
Şimdi bu durumdan ortaya ne çıkıyor?.. Ortaya şu
çıkıyor; Allâh'ı görmek veya Hak’kı görmek denen şey,
bir idraktan, bir ilimden başka bir şey değildir!..
İdrak dediğin şeyin aslı, ilimdir!.. Yani, mânâların ne
olduğunu bilme, yaşama, hissetme, kendinde bulma ilmi!
Yoksa bir nesne, bir cisim değildir ki, bu manâlar, gözle
görülsün!...
Senin, gözle görüyorum dediğin şey bir hayâlden
başka bir şey değildir!..
Şimdi buradan ince bir noktaya daha kayıyoruz.
Gözle görüyorum dediğin şey, bir hayâlden başka
bir şey değildir!..
Hakiki görme, idraktır, ilimdir!..
Bunun basit bir misâlini verelim. Televizyona
bakıyoruz, ekranda çeşitli insanlar veya çeşitli nesneler
göroyuruz. Ekranda gördüğümüz şeyler gerçek midir,
değil midir?.. Ekranda gördüğümüz şeyler görünüşü
itibariyle gerçektir, aslında öyle bir şey o anda ekranın
üstünde var mı, yok; görüntü var ve o görüntü, bir başka
görüntünün buraya ulaşmasıdır! Yerinde mevcut!..işin o
tarafını bırakalım. Gördüğümüz üzerine gidelim.
Şimdi bizim görüyorum, hükmünü verdiğimiz,
görüyoruz, dediğimiz şey, gözün aldığı ışıkları göz
sinirleri dediğimiz sinirler vasıtasıyla beyne
ulaştırmasıdır. Beyne görüntü ulaşmaz. Beyne bir
elektrik mesajı bir bioelektrik impuls ulaşır. Beyin bu
mesajı çözer ve mânâsını ya anlayabilir ki; gördüğünü
anlayabilmesi için daha evvel kendisinde o konuda bir
bilgi olması gerekir. Aksi takdirde manâsını anlayamaz.
Bir görüntü var der, fakat görüntünün manâsını
anlayamaz.
İşte beyinde oluşan ve neticede dolayısıyla Ruha da
yansıyan manâdır. Bilfiil görüntü değildir!.. Dolayısıyla,
bir şey değildir!..
Temelde, 5 duyuya göre madde var kabul edilir ise de,
aslında madde 5 duyuya yani kesitsel algılama
araçlarının kapasitesine göre vardır. Dar bir
değerlendirme skalasına göre, madde vardır!
Eğer geniş açıdan bakarsak, geniş bir skala ile
bakarsak, geniş bir değerlendirme mekanizmasıyla
bakarsak, "madde" diye bir şey yoktur.
Sen, bugün, gözünün kesitsel kapasitesi dolayısıyla
evleri, binaları, dağları v.s. görüyorsun. Eğer bundan çok
daha hassas bir göze sahip olsaydın, o zaman uzaydaki
yıldızları seyrettiğin, aralarındaki boşlukları gördüğün
gibi; bu defa atomları görecektin, içindeki boşluklarını
görecektin; ve senin hissiyatını da o gördüklerin
etkileyecekti!.. Ve o gördüklerine göre hüküm verip,
değerlendirme yapmak durumuna gidecektin!..
Öyleyse, âlemlerde mevcut olan şeyler, hakîkatı ve
aslı itibariyle sadece ve sadece manâlardır!.. Çeşitli ilâhî
isimlerin mânâlarıdır!..
Bu mânâların değişik terkipler almasının sonucunda
oluşmuş olan dar skalalar, yani maddesel görüntüyü
meydana getiren görüntü araçları, ancak ve ancak
"İnsan" adıyla anılan varlığın, kendi aslını ve hakikatını
anlamasına ve hakiki varlığın özelliklerini seyretmesine
vesile olması amacıyla yaratılmış örnekleme nesnelerdir.
Yani, gördüğünü değerlendir ve gördüğüne nispetle
daha neler olabileceğini düşün, tefekkür et ve buradan
da kendini tanıma yoluna git denmektedir!..
Kendini, derken hakiki mânâda kendini demek
istiyoruz!.. Evvelâ Rabbını tanı; kendin kabul ettiğin
varlığının mâhiyetini anla; ne olduğunu, nasıl meydana
geldiğini, aslının ve hakikatının ne olduğunu idrak et.
Buradan da külli mânâda kendini bulma ve tanıma yoluna
git!..
Ama mesele bu söylendiği kadar basit değil!.. Bunun
için gerçekten kişinin kendini vermesi lâzım!.. Gerçekten
kendisi için en değerli şeyin, bu konu olması lâzım!.. Sırf
bu için var olması lâzım!.. Niye?.. Çünkü bu varlık, tek
bir mekanizma ve her dişli, kendi kanununa tabi!..
Zanna ve hayâle yer yok bu mekânizmada!..
Mekanizma dişlilerden, dişlilerden, dişlilerden
oluşuyor!.. Arada bir tek hayalî dişli yok!.. Hepsi
birbirine bağlı, birbirinin başını ve sonunu meydana
getiriyor!..
Mutlak olarak senden ne çıkarsa, o çıkanın bir sonraki
neticesi gene dönüp sana gelecek!..
HER ŞEY iBADETTEDİR
İnsanların ve cinlerin varlığından gaye;
-İNSANLARI VE CİNLERİ YALNIZCA KULLUK
ETMELERİ İÇİN HALKETTİM." (51-56)
âyetinden anlaşıldığı üzere; sadece ve ancak Allah'a
ibâdet etmeleridir!..
Bu ibâdet, bütün insanlarda ve cinlerde, mutlak olarak
yerine gelmektedir!.
Bütün insanlar ve cinler Allah’a ibâdet
durumundadırlar!.. Âyette, bir kısmı ibâdet ederler veya
isteyenler ibâdet eder gibi manâ yok! Tüm insanların ve
cinlerin bu ibâdet işlemini yerine getirmek için halk
edildikleri söyleniyor. Bu iş için halk edildiklerine göre,
bundan çıkan manâ, hepsinin istisnasız bu işi yerine
getirdikleridir!.. Çünkü bir şey, ne için meydana
getirilmişse, o işi yapar!..
Öyleyse burada birinci manâda, ilk planda anlaşılan
şey, bütün insanların ve cinlerin Allah'a ibâdet etmek
durumunda olduklarıdır!.. Bu ibâdet de fıtrî ibâdettir!..
Nitekim bu âyeti açıklığa kavuşturan iki başka âyet;
-HİÇBİR ŞEY HARİÇ OLMAMAK ÜZERE HER ŞEY
O'NU ZİKREDER" (İsra- 47)
-HEPSİ DE KENDİ PROGRAMLARI İSTİKAMETİNDE
FİİLLER MEYDANA GETİRİR." (İsra- 84)
Her birinin kendi programlanışı doğrultusunda fiilleri
meydana getirişleri de onların ibâdeti olur!..
Bu ibâdetin neticesinde de onlar, varlıklarının hakkını
edâ etmiş olurlar! Bu ibâdetleri, yani bu fiilleri de,
kendilerinin oluşumunu sağlayan çeşitli ilâhî isimlerin
mânâlarının, onlardan âşikâre çıkışıdır!..
Bu mânâ böylece kesin olarak anlaşıldıktan sonra,
ikinci derecede bir manâ; insanların ve cinlerin arasında,
bir kısım insanların veya cinlerin Allah’ı bilmeleri diye de
anlaşılabilir. Çünkü ashabtan bir zât, ashabın
âlimlerinden diye bilinen bir zar, buradaki "liyâbüdûn"
yani "kulluk etme" kelimesini "liyâ'rifûn" olarak
yorumlamış vs. bu "Allah'a ârif olma mânâsınadır",
demiştir!..
Elbette bu, insanların içinde, çok az bir bölümün
durumuna işaret eder!.. Ve eğer sadece bu mânâsıyla
anlarsak âyeti, genel olarak insanların ve cinlerin Allah'a
kulluk etmek için varolmadığı manâsı çıkar. Şimdi
-HER BİRİ KENDİ PROGRAMLARI DOĞRULTUSUNDA
FİİLLERDE BULUNUR" (17-84)
Âyetiyle edilen işaret, herbirinin kendi varlığını
oluşturan isimlerin mânâlarının; kendilerinde âşikâre
çıkışı istikâmetinde, fiilleri ortaya koyarlar anlayışını
doğurur.
Bundan da anlaşılan netice, senin fiillerinin, kendini
oluşturan manâlar doğrultusunda olmasıdır!.. Öyleyse biz
sana Ahmed, Cemile, isimlerini verdiğimizde gerçekte,
bu ilâhi isimlerinin mânâlarının, o mahâldeki terkipsel
zuhurun çıkış şekline -isim’ vermiş oluyoruz. Yoksa, bu
isimlerin karşılığında, müsemma olarak bu mânâlardan
ayrı bir varlık sözkonusu değil.
Bu mânâlardan ayrı bir varlık sözkonusu olmadığına
göre, bu mânâlara biz Ahmed, Cemile isimlerini
taktığımıza göre, bu isimler altından sâdır olan tüm fiiller
gerçekte bu isimler altındaki mânâların fiîle
dönüşmesidir.
Öyle ise, o kişinin huyu, o kişinin alışkanlığı, o kişinin
tabiatı, o kişinin duyguları dediğimiz şeyler, onun
varlığını meydana getiren bu isimlerin, orada âşikâre
çıkışından başka bir şey değildir!.. Yâni bu durum onun
varlığını meydana getiren isimlerin mânâlarının tabiî
sonucudur!..
İşte bu tabiî sonuç ile yaşayan her kişi, dünyada
varoluşunun gereği olan, tabiî (fıtrî) ibadetini yerine
getirmiş olur!.. Fakat, bu tabiî ibâdetin sonucu da daha
sonraki aşamada, cehennemini yaşamasıdır,
cehennemidir!..
TERKİBSEL DEĞİŞİKLİK
Kur'ân-ı Kerîm'de sürekli olarak;
"Biz size çeşitli misâller serdediyoruz, bütün
bunları hâlâ tefekkür etmeyecek misiniz,
düşünmiyecek misiniz, bunlardan ibret almıyacak
mısınız" gibi ikazlar yer almaktadır.
İlâhî isimlerin terkip şekliyle, bizde varolması ve bu
manâların, belirli ölçülerle bizde âşikâre çıkması şunu
gösterir.
Bizdeki bu isimlerin mânâları, çok daha geniş şekilde
ortaya çıkabilir!.. Bu kadarıyla olduğuna göre, bunun çok
daha geniş şekilde ortaya çıkabilir!.. Bu kadarıyla
olduğuna göre, bunun çok daha geniş boyutlusu da
olabilir!.. Bu isimlerin mânâlarının âşikâre çıktığı her
mahalde, Allah zâtı ve sıfatıyla da mevcuttur! Ve o
mahalden o isimleri izhar ettirirken, dilerse başka
isimlerin mânâlarını da âşikâre çıkartır, ortaya koyar!..
Peki, senin aklın, şuurun, dediğin şey netice itibariyle
bu isimlerin manâlarının dayandığı zâta gider ise; ve sen
bunu idrak eder isen; bu takdirde, kendinde âşikâre
çıkmayan isimleri mânâlarını da âşikâre çıkarmak gücü
var mıdır, yok mudur?
Elbette ki vardır!..
Öyle ise, senin, tabiî yaşantının meydana getirdiği
fiillerin ötesinde;ilâhi hükümler olan Allah'ın emirleri ve
yasaklara uyman şartı ile "Allah"a "yakîn" elde etmen
mümkündür!..
Senin, tabiatın, duyguların, şartlanmaların,
alışkanlıkların diye söylenen şeyler, senden, yapının
tabiî neticesi olarak ortaya çıkıyor!.. Bu da belli bazı
isimlerin manâlarının o anda sende fiile dönüşmesi ile
oluşuyor.
Şimdi se, tabiî olarak senden çıkanlara ters düşen
başka fiillere yönelirsen, bu fiilleri tatbik etmek suretiyle,
bu fiillerin karşılığı olan isimlerin mânâlarını da ortaya
çıkartmış olursun! Bunun başka bir yolu yoktur!..
Bir misâle girelim burada; herhangi bir yerde
oturuyorsun, konuşuyorsun. O otorduğun sırada ezan
okunuyor, öğle namazı veya ikindi namazı vakti geldi!..
Senin tabiî terkibin, ya da şartlanman o anda seni
konuşmaya veya bulunduğun yerde oturmaya sevkeder!.
O anda, kalkıp da namazı kılmak veya câmiiye gitmek
sana ters düşer!.. Oysa, senin terkibine ve tabiâtına ters
düşen o hareketi yapman, senin tabiâtına karşı, tabiî
terkibinin istek ve arzularına karşı bir irade gücünü
ortaya koymanı sağlar!..
İnsanların cehennemde azâb çekmelerinde en büyük
faktör, kendilerindeki irade gücünü kullanmayışlarıdır!..
Bunun temelini de beyinlerinde "MÜRİD" isminin zayıf
açılmış olması teşkil eder. "MÜRİD" isminin zikri "irade"
sıfatını güçlendirir. İrâde gücünün kullanılması da tatbiki
ilme bağlıdır!
İlim, iradeyi tahrik eder; ancak, birçok insan, bazı
şeyleri bilir, fakat tatbik etmez!işte bu da kendisindeki
irade noksanlığı, irade zafiyetidir!..
Canım istedi, diyoruz. Canım istedi, kelimelerinin
karşılığı olan manâ; benim yapımı meydana getiren
terkip, beni bu şekilde davranmaya itiyor; demektir!
Canın öyle istediği için yaptığın, her fiîl seni izafî
kişiliğin bataklığına bir adım daha batırır!..
Bir fiîli yapıyorsun. Ne ile yapıyorsun?.. Bir şartlanma
ile yapıyorsun!.. Şuur var mı orada?.. Yok!.. Şuur, derken
neyi kastediyoruz?.. Allah'a vâsıl olma, Allah'ı yaşama
anlamında bir şuur!..
Senin davranışının altında böyle bir şey var mı? Yok!
Olmadığına göre, sen o anda terkibinin tabiatı
istikâmetinde bir davranış ortaya koyuyorsun; ki bu da
senin cehennemde derinliklere doğru bir adım daha
atmandır!..
Allah'ın ahlâkına yönelmeyip, Allah'ın ahlâkıyla
ahlâklanmayıp; sende zuhûr eden belli isimlerin
meydana getirdiği "hulk"="huy" ile ahlâklanmandandır
bu!..
Bildin ki, senin varlığın, "Hak"kın varlığıdır!.. Sende ki
fiillerin hepsi "Hak"kın fiilleridir!.. Bunu bilmen, seni
cennete sokmaz!..
Çünkü
"İNSAN İÇİN YAPTIKLARININ NETİCESİNDEN
BAŞKASI YOKTUR!.. VE KESİNLİKLE YAPTIKLARININ
NETİCESİNİ İLERİDE GÖRECEKTİR." (Necm-39/40)
hükmü vardır!..
Şu dünyada, nasıl buradan kalkıp, içeri gidip,
mutfaktan yiyecek bir nesneyi alıp, yemedikçe karnın
doymuyorsa; yani, bir fiili işlem olmadıkça, bedenden
onun karşılığı olan bir fiîli gelişme hâsıl olmuyorsa;
aynen bunun gibi, kişi beden ertesi hayatta, aynı şekilde,
fiillerinin oluşturduğu neticelerle yaşayacaktır!..
Şu anda, burada, bu dünyada Allah'a vâsıl
olamıyorsan, öldükten sonra da Allah'a vâsıl olman
imkânsızdır!.. Dünyada yaşarken ilahî hakikatlara
erememiş, idrak edememiş isen, bu öldükten sonra asla
mümkün olmaz!.. Çünkü ruhun, dünyada beyinle ne
kadar yükleme yapılmışsa onunla kalır! Beyin gittikten
sonra ruhunun yeni kayıt alması imkânsızdır. işte ispatı:
-KİM BURADA A'MÂ İSE O ÂHİRETTE DE A'MÂDIR;
VE GERÇEKTEN, SAPMIŞTIR" (İsrâ-72)
Bir kişi, iyilik yapıyor kötülük yapmıyor, doğru
söylüyor!.. Ama buna rağmen muhakkak cehenneme
uğrayacaktır. Cehennemde uzun bir sürede kalacaktır!..
Çünkü, bu hareketleri, tabiî terkîbinin neticesi olarak
yapıyor!.. Şuurlu olarak yapmıyor!.. Kendisindeki isimler,
zuhûra çıkış anında, bu fiilleri meydana getiriyor!..
Allah’ı tanıma yolunda bir çalışması yoksa, hâlâ izâfî
varlığı söz konusuysa, onun bu konudaki -bilgisi’ hiçbir
şey sağlamaz ona!..
Bir kişi düşünelim; varlığının “Allah"ın varlığı
olduğunu; kendisinden çıkan bütün fiîllerin Allah'ın fiilleri
olduğunu varlıkta her şeyin "Hak" olduğunu; "Hak"tan
gayri hiçbir şeyin varolmadığını biliyor!..
Öte yandan normal günlük yaşamında, günlük
olaylarda fiillerini yaparken, kendini Ziya gibi, rahmetli
Ayhan gibi hissediyor!.. Kendini Ayhan olarak hissetme
hali olduğu sürece, o kişi "gizli şirk" içindedir!..
Kendini, bir kişi olarak hissettiği sürece; "TEK"in
bakışıyla varlığı seyredemediği sürece, o kişi "şirki
hafi" içindedir. Kendini bir kişi olarak hissettiği halde
işlediği her fiîl, bir gâfilin âmelinden farksızdır!
Rasûlullah sallallâhu aleyhi ve sellem Hazreti Ebû
Bekir radıyallâhu anhı şöyle açıkladı "gizli şirk"
mevzûunu:
- Yâ Ebâ Bekr. Şirk sizde karıncanın ayak sesinden
daha gizlidir!.. Bir adamın,
"Allah diledi de ben diledim" demesi şirktir!.. Ve
bir adamın -falan kişi olmasaydı, filân beni
öldürecekti!.." demesi şirktir.
Sana şirkin büyüğünü küçüğünü okumamla,
Allah'ın senden gidereceği duâyı göstereyim mi?..
Her gün üç defa şöyle dersin:
-Allâhümme innî eûzü bike en üşrike bike Şey'en ve
ene â'lem ve estağfirûke limâle â'lem."
Suyûtî"nin Câmii Kebîr'inde naklettiği bu rasûlullah
uyarısı, bize "gizli şirk" ya da diğer deyişle "şirki
hafi"nin ne olduğunu idrak ettirmek yönünden çok önemli
bir işarettir.
Esasen, Tasavvuf bütünüyle "gizli şirk"in ortadan
kalkması; gizli şirki doğuran, zannındaki "Ben varım"
şartlanmasının kalkması çalışmalarından başka bir şey
değildir.
Tevhid ise, senin zannında, şartlanmalardan ve beş
duyu kaydından dolayı oluşmuş "izafî varlıklar"
hayalinden kurtulup, varlıkta TEK Allah'dan başka bir şey
olmadığına şehâdet etmen ile gerçekleşir.