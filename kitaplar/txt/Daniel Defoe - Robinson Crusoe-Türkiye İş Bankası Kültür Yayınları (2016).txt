1632 yılında, York kentinde iyi bir ailede dünyaya gelmişim;
gerçi ailem oranın yerlisi değildi; babam İngiltere’ye
ilk geldiğinde Hull’de yerleşen, Bremenli bir yabancıydı. Ticaret
yaparak mal mülk sahibi olmuş, ardından da işini terk
edip York’a yerleşerek oralı iyi bir ailenin kızı olan annemle
evlenmiş. Annemin ailesi Robinson adıyla tanındığından
bana da Robinson Kreutznaer adı verilmiş, ama İngiltere’de
sözcüklerin zaman içinde bozulmasından ötürü artık bize
Crusoe diyorlar, biz bile kendimizi böyle adlandırıp adımızı
böyle yazıyoruz, dostlarım da beni hep böyle çağırıyorlar.
İki ağabeyim vardı; bunlardan birisi Flandre’da vaktiyle
ünlü Albay Lockhart’ın komutasında bulunan bir İngiliz piyade
alayında yarbayken İspanyollara karşı verilen savaşta
Dunkirk yakınlarında öldürülmüştü. Öteki ağabeyim hakkında
bildiklerimse, annemle babamın benim başımdan geçenler
hakkındaki bilgisinden daha fazla değil.
Ailenin üçüncü oğlu olarak hiçbir zanaata yönlendirilmediğim
için küçük yaşlardan başlayarak kafam saçma sapan
düşüncelerle dolmaya başlamıştı. Eski kafalı biri olan babam,
evde eğitimle parasız bir devlet okulunun verebileceği
kadar doyurucu bir öğrenim görmemi sağlamış ve hukuka
Daniel Defoe
2
yönelmemi istemişti; fakat benim denize açılmaktan başka
hiçbir şeyde gözüm yoktu ve bu niyetimin beni babamın
iradesine ya da buyruğuna diyelim, annemle öteki dostların
tüm girişim ve ikna çabalarına şiddetle karşı koymaya
itmesi, talihin cilvesiyle ileride başıma gelecek felaketlerin
kehaneti sayılabilirdi.
Görmüş geçirmiş, ağırbaşlı bir adam olan babam, tasarılarımı
sezdiğinde bana aklı başında ve paha biçilmez öğütler
verdi. Bir sabah beni damla hastalığı yüzünden çakılıp
kaldığı odasına çağırdı ve epeyce hararetli bir biçimde bu
konuyla ilgili uyarılarda bulundu. Kolay ve keyifli bir yaşam
sürdürebilecek, biraz özen ve çaba gösterip iş yaşamına
atılarak başarı kazanabilecekken baba ocağımı ve yurdumu
avarelik etme niyetim dışında başka hangi nedenlerle terk
etmeyi düşünebileceğimi sordu. Yabancı diyarlara macera
aramaya gitmenin ya çaresiz kalmış adamlara ya da herkesin
gittiği olağan yolun dışında kalan bir kaderin peşinden
koşarak atılganlıklarıyla ün ve muazzam bir servet kazanma
arzusu taşıyan insanlara göre olduğunu söyleyerek bu tür
şeylerin benim için ya çok yükseklerde ya da çok aşağıda
kaldıklarını; benim kaderiminse ortalarda bir yerde, olmadı
alçakgönüllü bir yaşamın en üst basamağında yer aldığını;
epeyce bir deneyimin ardından kendisinin de anladığına
göre, yoksulluğa ya da güçlüklere, sıradan insanoğlunun
harcadığı emeğe, katlandığı acılara kapalı bulunduğu ve üst
düzeydeki kişilerin gururu, lüksü, hırsı ve kıskançlığıyla kirlenmediği
için bu dünyada insanın mutluluğuna en uygun
durumun da bu basamak olduğunu anlattı. Bu durumun
sağlayacağı mutluluğu kolaylıkla değerlendirebileceğimi
yani bunun öteki insanların imrendiği bir konum niteliği taşıdığını;
kralların bile çoğu kez büyük işler yapmak için dünyaya
gelmiş olmanın acınası sonuçlarına dövündüklerini ve
alçaklıkla yücelik gibi iki aşırı ucun tam ortasına bırakılmış
olmayı dilediklerini; bilgelerin ne yoksul ne de zengin olayım
Robinson Crusoe
3
diye dua etmeyi mutluluğunun koşulu saymalarının da işte
tam bunun kanıtı olduğunu söyledi.
Bu gerçeği yabana atmazsam, yaşamın felaketlerinin hep
insanlığın en üst ya da en alt kesimi arasında paylaşıldığını,
ama o orta basamaktakilerin bu yıkımlardan çok azına
uğradıklarını ve üst ya da alt kesimdekiler kadar iniş çıkış
yaşamadıklarını mutlaka görürmüşüm; yani onlar bir yanda
mücadeleyle dolu bir yaşamın, lüks ve aşırılıkların, öte yanda
ise çok çalışma, ihtiyaçlarını karşılama isteği ve kötü ya
da yetersiz beslenme gibi yaşam tarzlarının doğal sonucunda
katlandıkları, gerek ruhsal gerekse bedensel pek çok rahatsızlık
ve sıkıntıların uzağındaymışlar; yaşamın orta basamağı
her tür erdem ve her tür zevk için biçilmiş kaftanmış; huzur
ve bolluk, ortalama bir kaderin hizmetkârlarıymış; ölçüyü
kaçırmamak, ılımlılık, sesini çıkartmamak, sağlık, toplumda
kabul görmek, makul tüm eğlencelerle arzulanabilecek her
türlü haz, yaşamın orta basamağında kalmanın ödülleriymiş;
insan bu şekilde ellerini ya da zihnini yormak zorunda
kalmadan, günlük tayını için kendisini köle gibi satmadan,
başına ruhun ve bedenin huzurunu çalan allak bullak edici
işler gelmeden, kıskançlık hırsıyla ya da büyük işler başarmak
için gizliden gizliye içini yakan tutkuyla gözü dönmeden,
dünyada kolayca, kendi halinde akıp giderek, yaşamın
zevklerini acısız tadarak ve mutlu olduğunu hissedip gündelik
deneyimleriyle bunu daha akıllıca öğrenerek bu dünyada
sessiz ve sakin yaşayıp rahatça da göçüp gidermiş.
Ardından, ağırbaşlı ve en sevgi dolu tavrıyla beni toyluk
etmemem, yaradılışımın ve içinde doğduğum yaşam basamağının
aksini gösteriyormuş gibi göründüğü mutsuzluklara
balıklama dalmamam için uyardı; ekmeğimi kazanmak
gibi bir ihtiyacım yokmuş; o benim için en iyisini yapacak
ve az önce önerdiği yaşam basamağına rahatça girmem için
elinden gelen çabayı gösterecekmiş ve bunlara karşın yine de
bu dünyada pek rahat edemez ve mutlu olamazsam, bunu
Daniel Defoe
4
engelleyen ya benim kaderim ya da hatam olurmuş ve eğer
beni inciteceğini bildiği şeylere karşı beni uyarma ödevini yerine
getirmişse artık bana diyecek bir sözü kalmazmış; kısacası
onun istediği gibi evde oturup, orada yerleşirsem benim
için epey iyi şeyler yapacakmış ve böylece de çekip gitmem
konusunda beni hiç yüreklendirmediği için, başıma gelebilecek
talihsizliklerde de payı olmayacakmış; konuyu kapatmak
için bana, Çukur Ülkeler savaşlarına katılmasın diye
aynı ciddi uyarılarda bulunmasına karşın razı edemediği,
gençlik arzularına kapılarak orduya sürüklenen ve orada da
öldürülen ağabeyimi örnek gösterdi ve benim için dua etmeyi
bırakmayacaksa da, bu aptalca adımı atarsam Tanrı’nın
beni kutsamayacağını ve ileride başım belaya girdiğinde yardımıma
koşacak kimseyi bulamadığım zaman onun öğütlerine
kulak asmadığımı anımsayacak bol zaman bulacağımı
söylemesinin ise boynunun borcu olduğunu belirtti.
O sırada ne anlama geldiğini bilmeden söylediğini düşünsem
de, öğütlerinin aslında bir kehanet niteliği taşıyan bu
son kısmında babamın gözlerinden yaşlar boşandığını gördüm;
özellikle de ölen ağabeyimden söz ederken ve pişman
olacak zaman bulacağımı, kimsenin yardımıma koşmayacağını
söylediği sırada öylesine duygulandı ki öğüt vermeyi
kesti ve bana yüreği çok dolu olduğundan daha fazla konuşamayacağını
söyledi.
Bu söylevinden gerçekten de çok etkilenmiştim; hem aksi
mümkün müydü zaten? Gitme düşüncesini kafamdan atmaya,
babamın arzusuna uyarak evde kalmaya karar verdim.
Heyhat! Aradan geçen birkaç gün bunların hepsini unutturmaya
yetti ve kısa kesecek olursam birkaç hafta sonra, babamın
başımın etini yemesini önlemek için sessizce sıvışmaya
karar verdim. Ancak ilk kararımın beni dürttüğü gibi hemen
eyleme geçmek yerine, annemin her zamankinden daha keyifli
olduğu bir anı kollayarak ona dünyayı görme arzumun
herhangi bir işin ucundan tutma kararımdan daha baskın
Robinson Crusoe
5
çıktığını, babamın beni vazgeçirmek yerine rıza göstermesinin
daha iyi olacağını, yaşımın artık on sekize vardığını
ve bir zanaatkâra çıraklık ya da bir dava vekiline yazıcılık
etmek için geç kaldığımı, böyle yapsam bile zamansız biçimde
ustamın yanından kaçıp denizlere açılacağımdan kuşku
duymadığımı söyledim. Anneme, babamın bir tek yolculuğa
izin vermesi için gönlünü etmesi durumunda, eğer yolculuk
hoşuma gitmeyip eve dönersem bir daha hiçbir yere gitmeyeceğime
ve iki katı çabalayarak, yitirdiğim zamanı telafi
edeceğime söz verdim.
Bu sözlerim annemi küplere bindirdi; kendisiyle böyle bir
konuyu konuşmam boşunaymış, çünkü babam, istediğim
şeye rıza göstermesinin önünde sonunda incinmeme yol açacağını
gayet iyi biliyormuş; babamın bana çektiği söylevden,
kullandığı onca iyi ve yumuşak ifadeden sonra nasıl olup da
böyle bir şeyi düşünebildiğimi merak ediyormuş; yani kendimi
mahvetmek istiyorsam yapabileceği bir şey yokmuş;
buna asla rıza göstermeyeceklerinden emin olabilirmişim;
kısacası yıkımımı hazırlamak istiyorsam elinden bir şey gelmezmiş
ve ben de babamın gönülsüzlüğüne karşın annemin
bana rıza gösterdiğini asla söyleyemeyecekmişim.
Annem isteğimi babama iletmeyi reddettiyse de sonradan
duyduğuma göre ona bütün konuşmayı aktarmış ve babam
da büyük bir ilgiyle dinledikten sonra içini çekerek, “Bu çocuk
evde kalırsa mutlu olabilir; ancak denize açılırsa gelmiş
geçmiş en mutsuz sefil olacak: Buna razı olamam,” demiş.
Bu olayın ardından aşağı yukarı bir yıl kadar süreyle işin
ucunu bıraktıysam da bu sürede iş yaşamına atılma tekliflerinin
hepsine inatla kulağımı tıkadım ve annemle babamın
yapmak istediğimi bildikleri şeye karşı tutumlarından bir an
bile geri adım atmamalarına sitem edip durdum sürekli. Fakat
bir gün öylesine gittiğim Hull’de, kaçmayı falan da hiç
düşünmezken arkadaşlarımdan birisi, babasının gemisiyle
Londra’ya gideceğini ve yolculuğun bana bedavaya geleceDaniel
Defoe
6
ğini söyleyerek bütün denizcilerin o bildik baştan çıkartıcılığıyla
beni de kendileriyle gitmeye özendirdiği için, anne-babama
hiç danışmadan ve onlara hiçbir haber göndermeden,
nasıl olsa duyacaklarını düşünerek, Tanrı’nın kutsamasını
dilemeksizin ya da babamın hayır duasını almaksızın, koşulları
ve doğacak sonuçları hiç hesaba katmadan, Tanrı biliyor
ya uğursuz bir saatte, 1 Eylül 1651 günü Londra’ya giden
bir gemiye bindim. Herhalde hiçbir genç maceracının talihsizlikleri
benimki kadar erken başlamamış ya da benimkinden
daha uzun sürmemiştir. Gemi daha Humber’dan yeni
çıkmıştı ki fırtınanın başlayıp denizin ürkütücü bir biçimde
kabarması bir oldu ve daha önce hiç denizde bulunmadığım
için bedensel anlamda tarif edilmez biçimde hastalanıp
zihinsel anlamda da dehşete düştüm. O anda yaptığım şeyi
ve baba evini alçakça terk edip ödevlerimden kaçtığım için
Tanrı’nın cezasını nasıl da hak ettiğimi ciddi ciddi düşünmeye
başlamıştım; ebeveynimin bütün güzel öğütleri, babamın
gözyaşlarıyla annemin çırpınmaları kafama yeni dank
ediyordu ve o sıralarda henüz nasır bağlamamış vicdanımsa
beni, öğütlere kulak tıkamak ve Tanrı’yla babama karşı gelmekle
suçluyordu.
O zamandan beri gördüklerimin ve birkaç gün sonra göreceklerimin
yanında hiç kalsa da, fırtına bu süre zarfında
şiddetlenmiş, deniz iyice kabarmıştı. Bu kadarı bile toy bir
denizciden başka bir şey olmayan ve bu konuda hiçbir şey
bilmeyen beni allak bullak etmeye yetmişti. Her dalganın
bizi yutmasını bekliyor, geminin dalgalar arasındaki boşluğa
her düşüşünde bir daha doğrulamayacağını sanıyordum.
Zihnime üşüşen bu kederler içinde, eğer Tanrı bu yolculuktan
sağ çıkmamı ister ve ben de bir kez daha karaya ayak
basabilirsem doğruca eve, babama gideceğime, yaşadığım
sürece bir daha hiçbir gemiye ayak basmayacağıma, babamın
sözünden hiç çıkmayacağıma ve başımı bir daha asla
böylesi belalara sokmayacağıma dair yeminler ediyordum.
Robinson Crusoe
7
Babamın yaşamın orta basamağına ilişkin gözlemlerindeki
doğruluğu, denizin fırtınalarıyla karanın belalarına asla
bulaşmayarak günlerini nasıl da kolay ve rahat geçirdiğini
artık açıkça görüyor ve tövbe etmiş bir günahkâr gibi eve,
babama gitmeyi istiyordum.
Fırtına boyunca, hatta bir zaman sonrasına dek bu olgun
ve ağırbaşlı düşünceler devam etti, ama ertesi gün fırtına
hızını kesip deniz sakinleşinceye ve ben de biraz alışmaya
başlayıncaya kadar ancak. Yine de biraz da deniz tutması
yüzünden, o gün boyunca epeyce temkinliydim, ama gece
yaklaşırken hava açıldı, fırtına tümüyle dindi ve bunu güzel
bir akşam izledi. Güneş muhteşem bir ışıltıyla battı ve ertesi
gün de aynı biçimde doğdu. Hemen hiç rüzgâr esmeyişine
ve üzerinde güneşin ışıldadığı çarşaf gibi denize bakarak bu
manzaranın şimdiye dek gördüklerimin en güzeli olduğunu
düşündüm.
Gece iyi bir uyku çekmiştim ve şimdi de deniz tutmasından
kurtulmuş, son derece neşe içinde, bir gün önce o kadar
sert ve korkunçken hemen ardından bu kadar sakin ve hoş
olabilen denize şaşkınlıkla bakıyordum. O anda ettiğim yeminler
yavaşça aklımdan çıkarken, beni ayartan arkadaşım
yanıma gelip, “Pekâlâ Bob,” dedi omzuma bir şaplak atarak,
“Şimdi nasılsın? Bahse girerim ki dün gece, şapka uçuracak
kadar bir rüzgâr esti diye dehşete düştün değil mi?”
“Sen ona şapka uçuracak kadar bir rüzgâr mı diyorsun?”
dedim, “Berbat bir fırtınaydı.” “Fırtına demek, seni gidi aptal,”
diye karşılık verdi, “Sen buna fırtına mı diyorsun? Dur
hele bu daha hiçbir şey. İyi bir gemiyle manevra alanımız
olsun yeter ki, onun gibi bir rüzgârın yaygarası bize vız gelir,
ama sen bir tatlı su denizcisisin Bob. Hadi gel gidip bir kâse
punç hazırlayalım da bunların hepsini geride bırakalım. Görüyor
musun, hava ne kadar güzelleşti şimdi?” Öykümün
bu üzücü kısmını kısa kesecek olursam, biz de bütün denizcilerin
izlediği o bildik yoldan geçtik; punç yapıldı ve ben de
Daniel Defoe
8
içip çakırkeyif oldum: Bütün pişmanlıklarımı, geçmişe yönelik
bütün düşüncelerimi, geleceğe ilişkin bütün kararlarımı o
bir tek gecenin cümbüşü içinde boğdum. Kısacası fırtınanın
dinmesiyle birlikte denizin çarşaf gibi dümdüz olup sakinliğe
kavuşması gibi, benim de düşüncelerimin hızı yavaşlamış,
deniz tarafından yutulacağımıza ilişkin korku ve kuruntularım
unutulmuştu; eski arzularım yeniden hortlamış, sıkıntı
içindeyken ettiğim bütün yeminlerle verdiğim sözler aklımdan
tümüyle çıkıp gitmişti. O derin ve ciddi düşüncelerimin
ara sıra dönmeye çabaladıklarını fark ettim aslında; fakat bir
hastalıktan doğrulurcasına bunların hepsini silkeleyip attım;
kendimi içkiye ve sohbete vurarak kısa bir süre sonra o nöbetlerin
–onları böyle adlandırıyordum– üstesinden geldim.
Beş altı gün içinde her genç adamın arzu edebileceği gibi,
vicdanıma karşı beni bir daha rahatsız edemeyeceği biçimde
yeniden zafer kazandım. Fakat bunun için vermem gereken
bir sınav daha vardı ve buna benzer durumlarda çoğunlukla
olduğu gibi Tanrı beni tümüyle mazeretsiz bırakmaya kararlıydı,
çünkü bu seferkini atlatmamızı bir kurtuluş gibi görmediysem
de bir sonraki olay, içimizdeki en kötü ve kaşarlanmış
sefilin bile tehlikesini ve Tanrı’nın merhametini inkâr
edemeyeceği türden olacaktı.
Denizdeki altıncı günümüzde Yarmouth Roads’a vardık.
Rüzgârın tersine dönmesi ve havanın durgunluğu nedeniyle,
fırtınadan beri çok az yol alabilmiştik. Burada demirlemek
zorunda kaldık. Rüzgâr yedi-sekiz gün daha tersine yani güneybatıdan
esmeyi sürdürdüğü için olduğumuz yerde bekliyorduk.
Burası gemilerin Thames Nehri’ne girmek için uygun
rüzgârı beklediği ortak bir liman olduğundan biz oradayken
Newcastle’dan yığınla büyük gemi de aynı sığınağa gelmişti.
Bununla birlikte burada çok fazla oyalanmayıp akıntıyla
ırmağa girmemiz gerekiyordu, ama rüzgâr hâlâ şiddetliydi
ve dört beş günlük bekleyişimizin ardından daha da şiddetli
esmeye başladı. Yine de Roads’ın bir liman kadar güvenilir,
Robinson Crusoe
9
demir attığımız yerin iyi ve çapa donanımımızın çok güçlü
olması nedeniyle adamlarımız kaygısızdı ve denizdeki olaydan
sonra ufacık bir tehlike endişesi taşımadan zamanlarını
dinlenerek, cümbüş yaparak geçirmekteydiler. Ancak sekizinci
günün sabahında rüzgâr şiddetlendi ve geminin olabildiğince
kolay yüzmesini sağlamak üzere gabya çubuklarını
indirmek, kayıp gitmesinler diye her şeyi sağlamlaştırıp yakınlaştırmak
için hepimiz işe koyulduk. Öğleyin deniz iyice
kabardı ve baş kasaramız birkaç kez su aldı; hatta bir iki
kez de demir taradığımızı sandık. Bunun üzerine kaptanımız
ocaklık demirin de atılmasını buyurdu; böylece iki demire
bindirdik ve zincirler de dibine kadar laçka oldu.
Bu sırada gerçekten de berbat bir rüzgâr esiyordu; artık
denizcilerin bile yüzlerinde korku ve şaşkınlık görmeye
başlamıştım. Gemiyi korumak için tetikte duran kaptanın,
yanımdan geçip kaptan köşküne girip çıkarken kendi
kendine birkaç kez yavaşça, “Tanrım sen bize acı, hepimiz
öleceğiz! Hepimizin işi bitecek!” gibi sözler mırıldandığını
duymuştum. Bu ilk telaş sırasında aptallaşmış olduğumdan
kasara altındaki kamaramda yatıyordum hâlâ. Ruh halimi
anlatamam: Yüreğimi nasırlaştırarak içimden söküp attığım
o ilk pişmanlığımı sürdüremiyordum: Ölümün yakıcılığının
geçtiğini ve bunun ilkine benzemediğini sanıyordum; ancak
az önce söylediğim gibi kaptanın hepimiz öleceğiz dediğini
kendi kulaklarımla duyunca dehşetli bir korkuya kapıldım.
Kamaramdan çıkıp etrafa bakındım, ama böylesi korkunç
bir manzarayı ömrümde hiç görmemiştim: Her üç dört dakikada
bir dalgalar dağ gibi yükselip tepemize iniyordu; ortalığa
bir göz atabildiğimde çevremizde kargaşadan başka
hiçbir şey göremedim; yakınımızda demire bindirmiş, yüklü
iki geminin direklerinin bordasından itibaren kırıldığını fark
ettik; adamlarımız bir mil kadar önümüzde demirlemiş bir
geminin battığını haykırdılar. Zincirlerinden boşanmış iki
gemi daha kaderlerine terk edilmiş ve tek bir direği bile sağDaniel
Defoe
10
lam kalmamış halde sığınaktan denize sürüklenmişti. Yükü
az gemiler, denizle fazlaca boğuşmak zorunda kalmadıklarından
daha iyi idare ediyordu durumu; ancak iki üç tanesi
yalnızca yan yelkenleri rüzgâra açılmış olarak yanımızdan
geçip gitti.
Akşama doğru ikinci kaptanla lostromo, kaptana pruva
direğinin kesilmesine izin vermesi için yalvardılarsa da beriki
buna yanaşmadı; ancak lostromo izin vermezse geminin batacağını
söyleyerek isyan ettiğinde razı oldu ve pruva direği
kesildiğinde ana direk öyle bir gevşeyip gemiyi sarsmaya başladı
ki onu da kesip güverteyi boşaltmak zorunda kaldılar.
Böylesi bir korkuyu daha önce çok az tatmış, benim gibi
çaylak bir denizcinin tüm bunların orta yerindeyken nasıl
bir duyguya kapıldığımı herkes anlayabilir. Ancak o zaman
zihnime üşüşen düşünceleri şimdi tarif etmeye kalkıştığımda,
daha önceki inançlarım göz önüne alınırsa, ölümle burun
buruna geldiğim ve bu inançlardan günahkârca yüz
çevirip kararlar aldığım zamana göre on kat daha fazla
bir korkuyla yüzleştiğimi söyleyebilirim; bunlara bir de fırtınanın
dehşeti eklendiğinde, öyle bir duruma düşmüştüm
ki anlatacak sözcük bulamıyorum. Ancak daha en kötüsü
başlamamıştı; fırtına öyle bir kudurmuşlukla sürüyordu ki
denizciler bile bundan daha kötüsünü hiç görmediklerini
kabul ediyorlardı. Gemimiz iyi olmasına iyiydi de su almış
ve denize sürüklenmişti; bu yüzden denizciler arada bir, “gidiyoruz”
diye haykırıyorlardı. Etrafımdakilere sorana kadar
“gidiyoruz”un ne anlama geldiğini bilmeyişim bir bakıma
benim yararıma olmuştu. Bununla birlikte fırtına öyle şiddetliydi
ki kaptanın, lostromonun ve içlerinden bazılarının,
pek alışılmadık biçimde, geri kalanlara göre daha içten dua
ettiklerini ve geminin her an dibi boylamasını beklediklerini
gördüm. Gecenin ortasında ve tüm sıkıntılarımızın ağırlığı
altındayken, aşağıdaki duruma bakmaya inen adamlardan
birisi bir delik açıldığını haykırdı; bir diğeri ise ambarın
Robinson Crusoe
11
bir buçuk metreye yakın suyla dolduğunu söyledi. Ardından
herkes su boşaltmaya çağrıldı. Bu söz üzerine yüreğim
kaskatı kesilip sanki durdu: Kamarada üstünde oturduğum
yatağa sırtüstü devrildim. Fakat adamlar beni doğrulttular
ve daha önce hiçbir şey yapamamış olsam da ötekiler gibi
benim de su boşaltabileceğimi söylediler. Bunun üzerine
ayaklanıp tulumbanın başına geçtim ve canı gönülden çalıştım.
Bu sırada, fırtınada yol alamayıp denize sürüklendikleri
için yakınımıza gelmiş bazı kömür gemilerini gören kaptan,
acil durum çağrısı anlamına gelecek şekilde top atılmasını
buyurmuştu. Ne kastettikleri hakkında en ufak bir fikrim
olmadığından geminin bozulduğunu ya da başka korkunç
bir şey olduğunu sandım. Kısacası öylesine şaşırdım ki kendimden
geçiverdim o anda. Herkesin kendi canının derdine
düştüğü, kimsenin beni ya da başıma ne geldiğini düşünmediği
bir andı; başka bir adam öldüğümü zannederek tulumbanın
başına geçip beni ayağıyla bir kenara itmiş; oracıkta,
kendime gelmeden önce uzun bir süre yatıp kaldım.
Çalışmayı sürdürdük; ancak ambarda su sürekli yükseliyordu,
geminin batacağı belliydi ve fırtınanın azıcık dinmeye
başlamasına karşın, bizi herhangi bir limana götürecek kadar
dayanması olanaksızdı; bu yüzden kaptan yardım için
topları ateşlemeyi sürdürdü ve hemen önümüzde seyreden
hafif bir gemi, bize yardım etmesi için bir sandal yollamayı
göze aldı. Sandal binbir güçlükle yanımıza yaklaştı, ama
bizim sandala binmemiz de sandalın geminin yanına yaklaşması
da olanaksızdı, adamlar bizim yaşamlarımız uğruna
kendilerininkini tehlikeye atarak canla başla kürek çekiyorlardı,
sonunda bizimkiler kıçtan ucuna şamandıra bağlı bir
halat fırlattılar, sandaldakiler de büyük bir çaba ve tehlikeli
bir uğraşın ardından halatı yakalayabildiler; onları geminin
kıç tarafına çektik ve hepimiz sandala bindik. Biz sandala
bindikten sonra onların gemisine ulaşmaya çalışmamız onlar
için de bizim için de anlamsızdı; bu yüzden hepimiz sanDaniel
Defoe
12
dalı akıntıya bırakmaya ve becerebildiğimiz ölçüde karaya
yönlendirmeye karar verdik; kaptanımız adamlara, sandal
karaya ulaştığında parçalanırsa kaptanlarıyla bunu telafi
edecek biçimde anlaşacağına söz verdi; böylece kâh kürek
çekip kâh akıntıyla kuzeye doğru sürüklenerek Winterton
Ness kıyılarına vardık.
Gemimizden ayrılalı henüz çeyrek saat geçmişti ki onun
sulara gömüldüğünü gördük ve işte o an, bir geminin denizde
batmasının ne anlama geldiğini ilk kez kavradım. Kabul
etmeliyim ki denizciler bana geminin sulara gömüldüğünü
söylediklerinde, başımı güçlükle kaldırıp bakabildim;
sandala binmemden çok beni sandalın içine fırlattıklarını
söyleyebileceğim o andan beri, kısmen korkudan kısmen de
zihnimin kapıldığı dehşet duygusundan ve başıma daha neler
geleceğine ilişkin düşüncelerden ötürü yüreğim durmuş
gibiydi.
Adamların sandalı karaya çıkartmak için kürek başında
boğuştukları böylesi bir durumdayken sandalımız dalgaların
üstüne çıkıp da kıyıyı görebildiğimiz anlarda, yığınla
insanın yaklaştığımızda bize yardım etmek için sahile koştuğunu
seçebiliyorduk; ancak kıyıya doğru son derece yavaş
yol alıyorduk ve Winterton’daki deniz fenerini geçinceye ve
sahil, Cromer’e doğru batımıza düşüp kara da fırtınanın
şiddetini biraz kırıncaya kadar kıyıya varamadık. Pek kolay
olmasa da burada hepimiz sağ salim sandaldan inebildik ve
ardından Yarmouth’a doğru yayan yola koyulduk. Orada
başımıza gelen talihsizlikten dolayı büyük bir insancıllıkla
karşılandık ve kasabanın yöneticileriyle seçkin tüccar ve
gemi sahipleri bizi en iyi odalara yerleştirip, her birimizin cebine
Londra’ya ya da gerisingeri Hull’e, artık hangisi işimize
gelirse, dönmeye yetecek kadar para koydular.
O zaman Hull’e gidecek kadar sağduyum olsaydı ve
oradan da eve dönseydim mutlu olurdum ve babam da binip
gittiğim geminin Yarmouth Roads’da kaza geçirdiğini
Robinson Crusoe
13
işitip benim boğulmadığımı öğrenmesinin üstünden epeyce
zaman geçtiğinden, Yüce Kurtarıcımız’ın meselindeki gibi,
besili danayı bile keserdi benim için.
Ancak kem talihim geçit vermez bir inatla beni yoluma
devam etmeye zorluyordu ve aklımla ondan daha da sakin
durumdaki sağduyum, birkaç kez eve gitmem için haykırdılarsa
da kendimde bunu yapacak gücü bulamadım. Bunu
nasıl adlandırabileceğimi bilmiyorum; gözümüzün önünde
durduğu halde bile isteye ona doğru koştuğumuz kendi
mahvımızı, yine kendimizin hazırlamasına neden olan, bizi
gizlice pençesine almış, bir hükmün varlığını da ileri sürmeyeceğim.
Açıkçası sakin akıl yürütmelerime ve kanaatlerime
ve ilk girişimimde aldığım, görmezden gelinemeyecek o iki
derse beni karşı çıkmaya itebilecek tek şey, kaçınması olanaksız,
karşı konulmaz, alnıma yazılı bir mutsuzluk olabilirdi
ancak.
Önceleri benim kararlılığımı pekiştirmiş olan kaptanın
oğlu yoldaşım, şimdi benden daha kararsız gözüküyordu.
Yarmouth’dayken çeşitli yerlere dağıtıldığımız için ancak iki
üç gün sonra konuşabildik onunla; dediğim gibi, beni gördüğü
anda sesinin tonu değişti, son derece mutsuz bir ifadeyle
başını sallayıp nasıl olduğumu sordu ve babasına benim
kim olduğumu, bu yolculuğa daha sonraki uzun yolculuklara
deneyim kazanmak için çıktığımı anlatınca, babası epeyce
ciddi ve ilgili bir ses tonuyla bana dönerek, “Genç adam,”
dedi, “Artık bir daha hiç denize çıkmamalısın; bunu, denizci
olmaman gerektiğinin açık ve somut bir belirtisi saymalısın,”
dedi. “Neden efendim?” dedim, “Siz artık hiç denize
çıkmayacak mısınız?” “O başka,” dedi, “Bu benim işim, dolayısıyla
da görevim; ancak sen bu yolculuğa denemek için
çıktığından bunu sana Tanrı’nın, gitmek için direttiğinde başına
ne geleceğini gösterdiği bir deneyim olarak gör. Belki de
bütün bunlar başımıza senin yüzünden gelmiştir, Yunus’un
Tarşiş’e gittiği geminin başına gelenler gibi. Hele sen kimin
Daniel Defoe
14
nesi olduğunu, neden denize açıldığını anlat bakalım.” Bunun
üzerine ona öykümün bir kısmını anlattım; sonuna geldiğimde,
tuhaf bir öfkeye kapıldı, “Ben ne yaptım da,” dedi,
“Böylesine mutsuz bir sefil benim gemime bindi? Bin pound
bile verseler bir daha seninle aynı gemiye ayak basmam.” Bu
dediğim gibi, aslında kaybı nedeniyle henüz yatıştıramadığı
ruhunun gelgitlerinden kaynaklanıyor ve amacını aşıyordu.
Yine de daha sonra büyük bir ciddiyetle konuştu benimle,
babamın yanına dönmemi ve mahvıma yol açacak şeyler
yapmamamı öğütleyerek, Tanrı’nın elinin açıkça bana karşı
göründüğünü söyledi. “Genç adam,” dedi, “Sözüme güven,
eğer dönmezsen, nereye gidersen git, babanın sana söyledikleri
gerçekleşinceye kadar felaketler ve mutsuzluklar peşini
bırakmayacak.”
Bundan kısa bir süre sonra ayrıldık; ona pek az yanıt verdiğim
ve sonra da bir daha görmediğim için ne tarafa gittiğini
bilmiyorum. Bana gelince, cebimdeki biraz para sayesinde
karayoluyla Londra’ya gittim ve yolda olduğu gibi orada da
yaşamda hangi yönü tutacağım, denize mi yoksa eve mi gideceğim
konusunda kendimle epeyce mücadele ettim.
Eve gitmek söz konusu olduğunda utancım, düşüncelerimi
yönlendiren en iyi dürtülere gölge düşürüyor ve komşular
arasında nasıl gülünç duruma düşeceğim, yalnızca annemle
babamın değil herkesin karşısında nasıl yüzümün kızaracağı
geliyordu hemen aklıma; o zamandan beri insanoğlunun,
özellikle de gençlerin yaradılışlarının ne kadar da acayip ve
akılsızca olduğunu sık sık gözlemlemişimdir; bu tür durumlarda
sağduyularının kendilerine yol göstermesi gerekirken,
günaha girmekten utanmıyorlar da pişmanlık duymaktan
utanıyorlar; kendilerini saygın aptallar durumuna düşüren
eylemlerden utanmıyorlar da kendilerini yalnızca bilge kılabilecek
geri dönüşlerden utanıyorlar.
Ancak yaşamımın bu anında, ne gibi önlemler alacağım
ve yaşamda hangi yolu tutacağım konusunda bir süre kararRobinson
Crusoe
15
sız kaldım. Eve gitmekteki karşı konulmaz gönülsüzlüğüm
sürdü ve bir süre denizden uzak kaldığım için çektiğim sıkıntıların
anısı silindi; bunlar silinirken de dönmek için duyduğum
arzu kırıntıları, bunları tümüyle kafamdan atıncaya
ve yeni bir yolculuk arayışına girinceye kadar, beraberinde
yok olup gitti.

17
İkinci Bölüm
Tutsaklık ve Kaçış
Beni yabani ve düşüncesiz bir biçimde talihimi kovalama
dürtüsüyle, ilkönce alelacele baba ocağını terk etmeye, bütün
iyi öğütlere ve babamın girişimlerine, hatta buyruğuna
kulağımı tıkamam için pençesine düştüğüm kibre sürükleyen
o uğursuz etki, bütün maceralar içinde en bahtsız olanları
serdi gözlerimin önüne ve kendimi Afrika sahiline ya da
bizim denizcilerin kabaca adlandırdıkları gibi Gine’ye doğru
yola çıkan bir geminin güvertesinde buldum.
Gemiye, olağandan biraz fazla çalışmamı gerektirse bile
hiç olmazsa bir tayfanın görev ve sorumluluğunu öğrenebileceğim
ve zamanla kaptan olamasam bile kendimi ikinci
kaptan ya da yüzbaşı olarak yetiştirebileceğim biçimde girmeyişim,
bütün bu maceralardaki en büyük şanssızlığımdı.
Fakat her zaman en kötüsünü seçmek kaderim olduğundan
burada da aynısını yaptım; cebimde param ve sırtımda da iyi
giysiler bulunduğundan gemilere hep bir beyzade edasıyla
biniyordum ve bu yüzden de gemide ne bir işim oldu ne de
bir iş öğrenebildim.
O zamanlarda benim gibi gevşek ve yanlış yola sapmış
gençlerin pek erişemeyecekleri bir şansım varmış ki
Londra’da oldukça iyi dostlar arasına düşmüştüm; oysa
Daniel Defoe
18
Şeytan benim gibi gençler için daha işin başında bir tuzak
kurmadan edemez. Önce Gine sahilinde bulunmuş ve elde
ettiği başarı üzerine oraya yeniden gitmeye karar vermiş bir
gemi kaptanıyla tanıştım. Dünyayı gezmeye niyetlendiğimi
söylerken beni duyan ve yaşıma göre hiç de fena sayılmayacak
konuşma tarzımdan hoşlanan bu kaptan, onunla yolculuğa
çıkarsam hiçbir masrafa katlanmayacağımı söyledi
bana; onun sofra ve yol arkadaşı olmalı ve eğer yanımda
bir şeyler götürebilirsem ticaretin izin verdiği ölçüde bundan
yararlanmalıydım; belki bu beni yüreklendirebilirdi de.
Teklifine dört elle sarıldım ve sıkı bir dostluk kurduğum,
dürüst, açık tavırlı bir adam olan bu kaptanla yola çıktım.
Yanımda ufak miktarda mal da götürdüm ve dostum kaptanın
çıkar kaygısı gütmeyen dürüstlüğü sayesinde bana aldırttığı
40 poundluk oyuncak ve süs eşyası ile kayda değer
bir sermaye sağladım. Bu 40 poundu iletişimde bulunduğum
bazı akrabaların yardımıyla bir araya getirmiştim ve sanırım
onlar da babamı ya da en azından annemi ilk serüvenime
ufak da olsa bir katkı sağlamaya ikna etmişlerdi.
Bütün maceralarım içinde tek başarılı yolculuğun bu
olduğunu söyleyebilirim ki onu da dostum kaptanın aklı
başında ve dürüst bir insan olmasına borçluyum; sayesinde
matematik ve denizcilik kuralları hakkında doyurucu bilgiler
edindim, gemi seyir defterinin nasıl tutulacağını, nasıl
gözlem yapılacağını, kısacası bir denizcinin bilmesi gereken
bazı şeyleri öğrendim; bana öğretmekten keyif aldığı için
ben de öğrenmekten keyif aldım; özetle sattığım malların
karşılığında dönüşümde bana Londra’da 300 pound kazandıran
üç kiloya yakın altın tozu getirdiğim için, bu yolculuk
beni hem bir denizci hem de bir tüccar yaptı ve bu kazanç
aklımı, gözümü boyayıp sonraları yıkımıma yol açan, o göz
kamaştırıcı düşüncelerle doldurdu.
Bu yolculukta bile şanssızlıklar yakamı bırakmamıştı;
özellikle alışveriş yaptığımız başlıca bölgenin kıyıda, ekvaRobinson
Crusoe
19
torun yalnızca on beş derece kuzeyinde bulunması nedeniyle
aşırı sıcak iklimin yol açtığı şiddetli bir tropikal humma yüzünden
hastalıktan başımı alamadım.
Artık bir Gine tüccarı olma yolundaydım ve Londra’ya
dönüşümüzden kısa bir süre sonra dostumun ölümü en
büyük bahtsızlığımdı; aynı yolculuğa yeniden çıkmaya karar
vermiştim ve önceki yolculuğumuz sırasında dostumun
ikinci kaptanı olan kişinin şimdi kumandayı ele aldığı aynı
gemiye bindim. Bu bir insanın yapabileceği en uğursuz yolculuktu,
çünkü yeni kazanılmış servetimin 100 pound kadarını
üstüme alıp 200 poundunu dostumun bana karşı dürüst
davranan dul eşine emanet ettiysem de en berbat şanssızlıklara
uğramaktan kurtulamadım. İlki şuydu: Gemimiz Kanarya
Adaları’na doğru ya da daha ziyade o adalarla Afrika
kıyıları arasında bir yerlerde yol almaktayken, sabah gün
ağarırken Sale’li bir Türk korsan gemisinin yelkenlerini fora
ederek peşimize düştüğünü görünce şaşırdık. Kaçmak için
serenlerimizin ve direklerimizin taşıyabileceği kadar yelken
doldurduysak da korsanların arayı kapatmakta olduğunu ve
en geç birkaç saat içinde bize yetişeceğini anlayınca dövüşmeye
hazırlandık; bizim gemimizde on iki, korsanlarda ise
on sekiz top vardı. Öğleden sonra üç sularında bizi yakaladı
ve niyetlendikleri gibi gemimizin kıçın tersi yerine yanlışlıkla
kıç omuzluğunun tersine alabanda edince toplarımızın
sekizini o tarafa sürdük ve üstlerine yaylım ateşi açtık; top
ateşimize karşılık verdikten ve güvertesindeki yaklaşık iki
yüz adam da üstümüze saçma yağdırdıktan sonra yeniden
uzaklaştı. Fakat adamlarımızın hepsi birbirine yakın durduğundan
bir tekinin bile burnu kanamadı. Onlar yeniden
saldırmaya biz de kendimizi savunmaya hazırlandık. Ancak
bizi diğer omuzlukta bırakıp öteki yandan saldırarak, derhal
yelkenlerimizi ve halatlarımızı kesip parçalamaya girişen
altmış adamı güvertemize çıkardılar. Onlara saçma, süngü
ve patlayıcılarla karşılık vererek iki kez güverteden geri püsDaniel
Defoe
20
kürtmeyi başardık. Yine de bu üzücü öyküyü kısa kesersek,
gemimiz ele geçirildi, adamlarımızdan üçü öldürüldü, sekizi
yaralandı ve teslim olmak zorunda kaldık; hepimiz tutsak
alınıp Mağribîlerin elinde bulunan liman kenti Sale’ye götürüldük.
Orada karşılaştığım muamele baştan endişelendiğim
kadar korkutucu değildi; adamlarımızın geri kalanı gibi
imparatorun sarayına götürülmek yerine, korsan gemisi
kaptanının olağan ödülü olarak alıkonuldum, gençliğim ve
çevikliğim nedeniyle işine yarayacağımı düşünüp beni kendisine
köle yaptı. Tüccarlıktan sefil bir köleye dönüştüğüm
bu beklenmedik değişiklikle tümüyle bozguna uğramıştım;
o anda geriye dönüp, sefil olacağımı ve beni kurtaracak
kimsenin bulunmayacağını söyleyen babamın kehanet gibi
söylevini düşünüyordum; o an için bundan daha kötüsünün
başıma gelemeyeceğine, Tanrı’nın beni cezalandırdığına ve
hiçbir kurtuluş umudu olmaksızın işimin bittiğine gerçekten
inanıyordum; heyhat! Bu öykünün devamında da görüleceği
gibi başıma gelecek felaketin yalnızca tadımlık kısmıydı bu.
Yeni patronum ya da efendim beni evine götürürken,
onun günün birinde İspanyol ya da Portekizli bir savaş gemisine
yenilmesinin kaderinde yazıldığı ve böylece benim de
özgürlüğüme kavuşacağım inancıyla, yeniden denize açıldığı
zaman beni de yanında götüreceği umudundaydım. Fakat
bu umudum bir süre sonra kayboldu, çünkü denize açıldığında
küçük bahçesiyle ilgilenmem ve evindeki kölelerden
beklediği olağan angaryalarla uğraşmam için beni geride bıraktı
ve yeniden eve döndüğünde de kamarada yatıp gemiye
göz kulak olmamı buyurdu.
Burada kaçışımdan ve bunu gerçekleştirmek için hangi
yönteme başvuracağımdan başka hiçbir şeye kafa yormadım;
ancak içinde ufacık bir umut barındıran tek bir yol,
düşüncesini bile mantıklı kılan tek bir şey bulamadım, çünkü
bunun üzerinde tartışacağım ve benimle kaçacak benden
Robinson Crusoe
21
başka tek bir köle arkadaşım, tek bir İngiliz, İrlandalı ya da
İskoç yoktu; böylece kendimi sık sık bunun hayaliyle avutmama
karşın, iki yıl boyunca kaçış eylemini yaşama geçirtecek
tek bir yüreklendirici umudum olmadı.
İki yıl kadar bir zaman geçtikten sonra, özgürlüğüme kavuşmak
için girişimde bulunmaya yönelik o eski düşünceyi
yeniden kafama sokan tuhaf bir olay gerçekleşti. İşittiğim
kadarıyla efendim, gerekli parayı bulamadığından gemisine
bakım yaptıramıyordu; bu yüzden daha uzun süreyle evde
kalmıştı ve geminin sandalıyla haftada bir iki kez, hatta
havalar iyiyse daha da sık balığa çıkıyor, genç Maresco ile
beni de kürek çekelim diye hep yanına alıyordu; biz de onu
eğlendiriyorduk; hatta balık yakalamakta son derece usta
olduğum ortaya çıkmıştı; hatta öyle ki, bazen beni akrabası
olan bir Mağribî ve oralarda dedikleri gibi Maresco ile balık
tutmaya yolluyordu.
Bir keresinde sakin bir sabah balığa çıktığımızda öyle
yoğun bir sis bastırdı ki kıyıdan yarım fersah bile uzaklaşmadığımız
halde karayı göremez olduk; nereye nasıl kürek
çektiğimizi bilemeden bütün gün ve bütün bir gece uğraşıp
durduk ve sabah olduğunda kara yerine denize doğru küreklere
asıldığımızı ve karadan en azından iki fersah uzaklaştığımızı
fark ettik. Yine de büyük bir çabayla, sabah rüzgârı
son derece şiddetli estiği için biraz da tehlike atlatarak dönebildik;
fakat açlıktan da ölüyorduk.
Ancak bu felaketi kulağına küpe yapan patronumuz,
bundan böyle daha dikkatli olmaya karar vermiş ve bizim
İngiliz gemisinden ele geçirdiği sandalı bu amaçla ayırıp yanına
bir pusula ve biraz yiyecek içecek almaksızın bir daha
balığa gitmemeyi koymuştu kafasına; böylece kendisi de bir
İngiliz köle olan gemi marangozuna, sandalın ortasına, bir
mavnadakine benzer özel bir kamara, kamaranın arkasına
dümeni ve uskuta halatını idare edebilecek, önüne de bir-iki
kişinin ayakta durup yelkenleri idare edebileceği bir yer yapDaniel
Defoe
22
masını buyurdu. Sandalın yelkeni kırlangıç kanadı denilen
türdendi ve epeyce dar ve alçak olan bumba da bu kamarayla
uyum içindeydi; kamara bir iki köleyle birlikte uzanıp
yatabileceği, içmeye değer bulduğu birkaç şişe içkisi, ekmeği,
pirinci ve kahvesini koymak için birkaç küçük çekmecesi
bulunan ve üstünde yemek yiyeceği bir masanın sığabileceği
büyüklükteydi.
Sık sık bu sandalla balık avına çıkıyordu ve balık tutmakta
en usta kişi ben olduğum için asla bensiz gitmiyordu.
Oranın ileri gelenlerinden iki üç Mağribî’yi de alıp sandalda
keyif çatmak ya da balık tutmak üzere sözleşmiş ve bu
kişileri ağırlamak için olağandışı hazırlık yapıp sandala bir
gece öncesinden her zamankinden çok yiyecek içecek göndermiş
ve bana da bir yandan balık tutup bir yandan da
kuş avlamayı tasarladıkları için saçma ve barut hazırlamamı
buyurmuştu.
Her şeyi buyurduğu gibi hazır ettim; ertesi sabah sandal
yıkanmış, sancağı ve süsleri asılmış ve konuklarını ağırlamak
için gereken her şey yapılmış olarak bekledim; patronum
sonradan tek başına çıkageldi ve konuklarının son
anda işlerinin çıktığını söyleyerek bana adam ve çocukla
birlikte sandalı alıp balığa çıkmamı, dostları kendisine akşam
yemeğine gelecekleri için biraz balık tutar tutmaz evine
getirmemi buyurdu; ben de buna hazırdım zaten.
O anda kendimi küçük bir teknenin kumandasında bulduğumdan
eski kurtuluş düşlerim yeniden kafama hücum
etmişti ve efendim artık gitmiş olduğundan kendimi balık
avlamak değil de bir yolculuğa çıkmak için hazırlamaya başladım;
üzerinde o kadar düşünmediğim için nereye dümen
kıracağımı bilmesem de tek arzum beni oradan uzaklaştıracak
herhangi bir yere gitmekti.
İlk numaram, kendisine, koruyucumuzun ekmeğini yemeye
kalkışmamamız gerektiğini söyleyerek, şu Mağribî’yi
denizdeyken yiyeceğimiz bir şeyler getirmeye kandırmak
Robinson Crusoe
23
oldu. Bana hak vermişti; dolayısıyla da sandala bir büyük
sepet dolusu peksimet ya da bisküviyle üç küp tatlı su getirdi.
Patronumun İngilizlerden ganimet olarak kaldırdığı besbelli
olan şişe kasalarının durduğu yeri de biliyordum ve Mağribi
sahildeyken, sanki önceden patronumuz için getirmişim gibi
yapıp bunları sandala aktardım. Neredeyse elli kilo ağırlığındaki
bir balmumu topağıyla bir makara sicimi, özellikle de
mum yapımında kullandığımız balmumu gibi sonradan çok
işe yarayacak bir nacağı, bir balta ve bir çekici de sandala
taşıdım. Hiçbir şeyden kuşkulanmadan yuttuğu bir numara
daha çektim Mağribî’ye: Adı İsmail’di, ama onu Muley ya da
Moely diye çağırırlardı, bu yüzden ben de ona, “Moely,” dedim,
“Patronumuzun silahları sandalda; Biraz barutla saçma
getirir misin? Topçunun cephanesini gemide saklıyor çünkü.
Belki kendimiz için bir iki ördek vururuz.” “Olur, gidip getireyim,”
dedi ve üç kilo kadar saçmayla birkaç merminin
bulunduğu bir torbayla beraber içinde yarım kiloyu aşkın barut
bulunan deri bir torba getirerek hepsini sandala koydu.
Aynı sıralarda ben de kasadaki büyük şişelerden boşalmaya
yüz tutmuş bir şişeyi başka bir şişeye boşaltarak, efendimin
kamarasında bulduğum biraz barutla doldurmuştum ve böylece
gereken her şeyi yanımıza almış olarak balık tutmak için
limandan ayrıldık. Limanın tam ağzında yer alan kaledeki
nöbetçiler bizim kim olduğumuzu bildiklerinden bize dikkat
bile etmediler; yelkenimizi toplayıp balık avlamaya başladığımızda
limandan bir milden fazla uzaklaşmıştık. Rüzgâr istediğimin
tersine kuzey-kuzeydoğudan esiyordu ki güneyden
esseydi rotamızı İspanya sahillerine doğrultabilir, en azından
Cadiz Körfezi’ne varabilirdik; ancak hangi yönden eserse essin
bu iğrenç yerden bizi götürsün yeter, diye düşünüyordum,
gerisini kadere bırakmıştım.
Bir zaman balık avlamakla uğraştım; Mağribî oltama
gelen balıkları çekmediğimin farkına varmadığından ona,
“Böyle olmayacak; patronumuza böyle hizmet edemeyiz;
Daniel Defoe
24
daha açığa gitmeliyiz,” dedim. Aklına hiçbir kötülük gelmediği
için kabul etti ve sandalın başında o durduğundan
yelkenleri açtı, ben de dümeni idare ederken sanki balık tutacakmışım
gibi sandalı bir fersah daha ileriye götürdüm;
dümeni çocuğa bıraktıktan sonra Mağribî’nin bulunduğu
tarafa adım attım ve sanki arkasındaki bir şeyi yerden alacakmışım
gibi eğilerek aniden kolumla belinden kavradım
ve onu sandaldan denize attım. Şişe mantarı gibi yüzdüğünden
hemen suyun yüzüne çıktı ve nereye gidersem gideyim
peşimde tüm dünyayı dolaşabileceğini söyleyerek kendisini
sandala almam için yalvardı. Sandalın ardından öyle hızlı
yüzüyordu ki rüzgâr çok hafif estiğinden bize yetişmesi an
meselesiydi; bunun üzerine kamaraya girip kuş avında kullandığımız
tüfeklerden birini alarak ona doğrulttum ve kendisine
hiçbir kötülüğüm dokunmadığını, sesini çıkartmazsa
bundan sonra da dokunmayacağını söyledim. ”Ancak,”
dedim, “Kıyıya ulaşabilecek kadar iyi yüzüyorsun, deniz de
sakin; kıyıya dön yüzünü, sana bir şey yapmayacağım ama
sandala yaklaşırsan kafana sıkarım, çünkü özgürlüğüm uğruna
her şeyi yaparım,” böylece kıyıya doğru yüzmeye başladı;
kusursuz bir yüzücü olduğu için kıyıya ulaşmayı başardığından
hiç kuşkum yok.
Bu Mağribî’yi yanıma alıp çocuğu da oracıkta boğsam
daha iyi olurdu, ama ona güvenmeyi göze alamazdım. O gittikten
sonra Xury diye çağırdıkları çocuğa döndüm ve ona,
“Xury, eğer bana sadık kalırsan seni büyük adam yaparım;
ancak bana bağlı kalacağına dair yüzünü sıvazlamazsan –bu
Muhammed ve babasının sakalı üstüne yemin etmekti– seni
de denize atmak zorunda kalırım.” Çocuk yüzüme gülümseyip
öyle masumane konuştu, bana sadık kalacağına ve
peşimi hiç bırakmayacağına öyle bir yemin etti ki ona güvenmezlik
edemedim.
Kıyıya doğru yüzen Mağribî hâlâ görüş alanımın içindeyken,
boğazın çıkışına gittiğimizi sansınlar diye (ki kaRobinson
Crusoe
25
fası çalışan birisi öyle yaptığımızı düşünürdü) sandalı açık
denize, daha ziyade rüzgârın yönüne doğrulttum: Çünkü
güneye, tam anlamıyla barbarların kıyılarına yöneldiğimizi
düşünecek birisi orada bütün zenci kavimlerin kanolarıyla
bizi kuşatıp yok edeceğini; sahile çıkmak yerine vahşi hayvanlar
ya da onlardan da vahşi insanoğlu tarafından yenilip
yutulacağımızı bilirdi.
Ancak akşam karanlığı iner inmez yönümü değiştirdim
ve karaya koşut ilerleyebileceğim biçimde yönümü biraz
daha doğuya çevirip dümeni güneye kırdım; uygun, şiddetli
bir rüzgâr esintisiyle dümdüz, sakin bir denizde yola öyle bir
devam ettim ki ertesi gün öğleden sonra üç sularında kara
ilk kez göründüğünde, Sale’nin en az yüz elli mil güneyinde
olduğumuzdan ve ortalıkta kimseyi görmediğimizden Mağrip
imparatorunun ya da oralardaki herhangi bir kralın topraklarının
epeyce ötesine vardığımızdan emindim.
Yine de Mağribîler’den öylesine korkuyor, yeniden onların
eline düşmekten öyle endişeleniyordum ki ne durabildim
ne karaya çıkabildim ne de demirleyebildim; bu ruh haliyle
beş gün boyunca yol alırken rüzgâr da uygun yönde esmeyi
sürdürdü; ardından rüzgâr güneye dönmeye başladığında,
peşimize düşmüş gemiler varsa bile artık ümidi kesecekleri
kanaatine vardım; bu yüzden karaya çıkmayı göze alıp nerede,
hangi enlemde, hangi ülkede, hangi devlette olduğunu
bilmediğim küçük bir ırmağın ağzında demirledim. Ne bir
insan gördüm ne de görmek gibi bir arzum vardı; tek istediğim
biraz tatlı suydu. Irmağın ağzına akşamüstü varmıştık,
karanlık basar basmaz da kıyıya yüzüp keşfe çıkmaya karar
vermiştim; ancak iyice karanlık çöktüğünde türlerini çıkartamadığımız
vahşi yaratıkların havlayarak, kükreyerek ve
uluyarak çıkarttıkları korkunç sesleri duyduk; zavallı çocuk
korkudan ölmek üzereydi ve gün ağarana dek kıyıya gitmemem
için bana yalvardı. “Peki Xury,” dedim, “Gitmeyeceğim
ama belki gündüz de o aslanlar kadar kötü insanlarla karşıDaniel
Defoe
26
laşırız.” “O zaman biz de onlara saçma atmak,” dedi Xury
gülerek, “Onları kaçırmak.” Xury’nin İngilizcesi biz kölelerin
aramızda konuştuğumuzdan öğrendiği kadardı. Ancak çocuğun
neşelendiğini görmekten hoşnuttum ve onu daha da neşelendirmek
için bir yudum içki (patronumuzun şişelerinden)
verdim. Sonuçta Xury’ninki iyi bir öneriydi ve ben de buna
uydum; demir atıp bütün gece sessizce bekledik; sessizce diyorum,
çünkü gözümüze hiç uyku girmedi; iki üç saat içinde
çeşit çeşit yığınla iri yaratığın (onları nasıl adlandıracağımızı
bilmiyorduk) deniz kıyısına inip suya koşarak serinlemenin
zevkiyle yuvarlandıklarını gördük. Öyle çirkin uluma ve kükreme
sesleri çıkartıyorlardı ki böylesini hiç duymamıştım.
Xury ölümüne korkmuştu ki doğrusu ben de farklı sayılmazdım;
ancak ikimiz de asıl korkuyu bu güçlü yaratıklardan
birisi yüzerek sandalımıza doğru geldiğinde yaşadık;
onu göremiyorduk, ancak homurtularından kocaman ve
öfkeli bir canavar olduğunu anlayabiliyorduk. Xury bunun
bir aslan olduğunu söyledi, belki de öyleydi bilmiyorum;
ancak zavallı Xury demir alıp kaçalım diye haykırdı; “Hayır
Xury,” dedim, “Şamandırayla birlikte halatımızı kaydırıp
denize gidebiliriz; bizi o kadar uzun süre izleyemezler.”
Bunu daha yeni söylemiştim ki yaratıkla (artık her ne idiyse)
aramızda iki kürek boyu mesafe kaldığının şaşkınlıkla farkına
vardım; hemen silahıma davranıp kamaranın kapısına
vardım ve ateş ettim; bunun üzerine anında geri döndü ve
yeniden kıyıya doğru yüzdü.
Bu yaratıkların daha önce hiç işitmediklerine inandığım
silah sesi yüzünden, kıyıda olduğu gibi karanın içlerinde de
yükselen o berbat sesleri, o iğrenç haykırış ve ulumaları anlatmak
olanaksız: Bu da gece o sahile gitmemek konusunda
beni ikna etmeye yetti; gündüz gitmeyi nasıl göze alacağımız
da ayrı bir sorundu, çünkü vahşilerden birinin eline düşmek,
aslanlarla kaplanların eline düşmek kadar kötüydü; en azından
bunun tehlikesinden de aynı oranda korkuyorduk.
Robinson Crusoe
27
Sandalda bir damla bile su kalmadığından, her ne olursa
olsun su için bir yerden kıyıya çıkmak zorundaydık; sorun,
nereden nasıl çıkacağımızdaydı. Xury küplerden birisiyle kıyıya
gitmesine izin verirsem su olup olmadığına bakacağını
ve bulursa bana getireceğini söyledi. Niye gitmek istediğini
sordum ona. Neden o sandalda kalıp da ben gitmiyordum?
Çocuk kendisini ondan sonra hep sevmeme yol açan bir
sevecenlikle yanıtladı sorumu. Şöyle diyordu, “Eğer vahşi
adam gelir, o zaman var beni yemek, sen de kaçmak.”
“Pekâlâ Xury,” dedim, “İkimiz birlikte gideceğiz ve eğer
vahşiler gelirlerse onları öldüreceğiz, hiçbirimizi yiyemeyecekler.”
Böylece Xury’ye bir parça peksimetle, patronumuzun,
daha önce sözünü ettiğim kasasındaki şişelerden bir yudum
verdim; sandalı yeterli olduğunu düşündüğümüz kadar
kıyıya yanaştırdık ve yanımıza silahlarla su doldurmak için
iki küpten başka bir şey almadan karaya çıktık.
Vahşilerin ırmak boyunca kanolarıyla gelivermeleri
korkusuyla, sandalı gözümün önünden ayırmayı göze alamıyordum,
ama çocuk karanın bir mil kadar içinde alçak
bir yer görüp oraya doğru seğirtmişti ve bir süre sonra bana
doğru koştuğunu gördüm. Bir vahşi tarafından kovalandığını
ya da vahşi bir hayvandan korktuğunu düşünerek yardım
etmek için ona doğru koştum; ancak yaklaştığımda omuzlarında
asılı bir şey gördüm; vurduğu bir yaratıktı bu, yaban
tavşanına benzemekle birlikte rengi farklıydı ve bacakları
daha uzundu; fakat bundan çok hoşnut kalmıştık, eti de pek
lezzetliydi; ancak zavallı Xury’nin getirdiği en sevindirici
haber iyi su bulduğunu ve hiçbir vahşiyle karşılaşmadığını
söylemesi oldu.
Fakat daha sonra sular çekildiğinde, bulunduğumuz ırmak
ağzının biraz yukarısında akan tatlı su bulunca su yüzünden
bu kadar sıkıntıya katlanmamıza gerek olmadığını
anladık; böylece küplerimizi doldurduk, çocuğun avladığı
tavşanla kendimize ziyafet çektik ve ülkenin o kesiminde
Daniel Defoe
28
herhangi bir insanoğlunun ayak izlerine rastlamadığımızdan
yolumuza devam etmeye hazırlandık.
Bu kıyılara daha önce de bir kez yolculuk yaptığımdan,
Kanarya Adaları gibi Yeşil Burun Adaları’nın da kıyıdan çok
uzakta olmadığını gayet iyi biliyordum. Fakat bizim hangi
enlemde yol aldığımızı ölçecek hiçbir gerece sahip olmadığımdan,
oraların da hangi enlemde yer aldıklarını kesin
biçimde bilemediğimden, en azından anımsamadığımdan, o
adaları nerede arayacağımı ya da ne zaman onlara yaklaşacağımı
da bilemiyordum; yoksa şimdi bu adalardan bazılarını
kolayca bulabilirdim. Fakat ticareti genellikle deniz yoluyla
yapan İngilizlerin alışveriş ettikleri kesime ulaşıncaya
kadar bu kıyı boyunca ilerlersem birkaç İngiliz gemisi bulacağım
ve bizi kurtarıp yanlarına alacakları umudundaydım.
Hesaplayabildiğim kadarıyla şu an bulunduğumuz yer,
Mağrip İmparatorluğu’nun saltanat sürdüğü yerler ile zencilerin
bölgesi arasında ve vahşi hayvanlar dışında kimsenin
yaşamadığı, bomboş uzanan topraklardı; zenciler burasını
Mağribîler’in korkusuyla terk edip daha güneye gitmişler,
Mağribîler de çoraklığı nedeniyle yerleşmeye değmeyeceğini
düşünmüşlerdi ve sonuçta her iki toplum da burada konaklayan
bol miktardaki aslan, kaplan, leopar ve başka vahşi
yaratıklar yüzünden bu topraklardan vazgeçmişti; onun için
burayı yalnızca Mağribîler, her defasında iki üç bin adamlık
bir orduyla gittikleri bir avlanma yeri olarak kullanmaktaydılar
ve aslına bakarsanız, neredeyse yüz mil boyunca bu kıyılarda
biz de gündüzleri bomboş uzanan topraklardan başka
bir şey görmemiş, gece de vahşi hayvanların ulumaları ve
kükreyişlerinden başka bir şey işitmemiştik.
Gündüzleri bir iki kez, Kanarya Adaları’ndaki Teneriffe
Dağı’nın en yüksek tepesi Pico’yu gördüğümü sanmış ve
oraya ulaşma umuduyla girişimde bulunmayı kafama koymuş,
fakat iki denemeden sonra ters rüzgârlar bana engel
olmuştu; deniz de benim küçük teknem için epeyce yükselRobinson
Crusoe
29
mişti; böylece ilk tasarıma dönmeye ve kıyı boyunca seyretmeye
karar verdim.
Oradan ayrıldıktan sonra pek çok kez tatlı su için karaya
çıkmak zorunda kaldım; özellikle birinde, sabahleyin
erkenden epeyce yüksek bir tepenin altında demir attık ve
gelgitin yükselişi sırasında hâlâ içeri girmeye çalışıyorduk.
Gözleri benimkinden daha keskin olduğu anlaşılan Xury,
bana yavaşça seslenerek kıyıya çıkmamamızın iyi olacağını
söyledi; “Bak,” dedi, “Korkunç bir hayvan uzanmak uyumak
o küçük tepenin altında.” Gösterdiği yere baktım ve
gerçekten de korkunç bir canavar gördüm; kıyıda, sanki
ondan az bir şey daha büyükmüş gibi görünen tepenin gölgesinde,
kocaman bir aslan yatıyordu. “Xury,” dedim, “Kıyıya
çıkıp onu öldüreceksin.” Xury, korkuyla yüzüme baktı
ve şöyle dedi, “Ben mi! Bir ağızda yiyecek o beni!” Beni bir
lokmada yer demek istiyordu. Ancak çocuğa başka bir şey
demeyip ses çıkarmamasını buyurarak neredeyse bir alaybozan
tüfeği çapındaki en büyük tüfeğimizi alarak iki kurşun
ve tıkabasa barutla doldurup yere koydum; ardından başka
bir tüfeğe iki fişek yerleştirdim ve üçüncüsüne de (çünkü üç
tüfeğimiz vardı) beş küçük fişek koydum. İlk tüfekle hayvanı
kafasından vurmak için elimden geldiğince nişan aldım, ama
bacağını burnunun üstüne kaldırmış halde yattığından kurşunlar
diz çevresinden bacağına gelip kemiğini kırdı. Önce
hırıldayarak ayağa kalkmaya uğraştı, ancak bacağı kırıldığından
yeniden yere serildi; ardından üç bacağının üstünde
doğrularak ömrümde duyduğum en iğrenç biçimde kükredi.
Onu kafasından vuramadığım için biraz şaşırmıştım; ancak
hemen ikinci tüfeği de aldım ve uzaklaşmaya başlamasına
karşın yeniden ateş ettim ve kafasından vurdum; düşerken
cılız bir ses çıkarttığını ve can çekişerek yere serildiğini görerek
sevindim. Derken Xury yüreklendi ve kıyıya çıkmasına
izin vermemi istedi. “Pekâlâ git bakalım,” dedim: Böylece
delikanlı suya atladı ve bir elinde küçük bir tüfekle kıyıya
Daniel Defoe
30
yüzdü, yaratığa yaklaştığında tüfeğin namlusunu kulağına
dayayıp bir el daha ateş ederek işini tümüyle bitirdi.
Aslına bakarsanız bu gerçekte bizim için bir oyundu,
ama yiyecek anlamına gelmiyordu ve hiçbir işimize yaramayacak
bir hayvanı vuracağız diye üç atımlık barut harcadığımıza
pek üzülmüştüm. Bununla birlikte Xury bir kısmını
alacağını söyledi; bu yüzden güverteye gelip benden nacağı
istedi. “Ne için, Xury?” dedim. “Ben onun kafasını kesecek,”
dedi. Bununla birlikte Xury kafasını kesemediyse bile
bir ayağını kesti ve yanında getirdi; müthiş derecede kocaman
bir ayaktı bu.
Kendi kendime, postunun şu ya da bu biçimde işimize
yarayabileceğini düşündüm ve becerebilirsem derisini yüzmeye
karar verdim. Böylece Xury ile birlikte bu işi halletmeye
gittik; fakat nasıl yapılacağını hemen hiç bilmiyordum;
Xury ise bu işte benden çok daha ustaydı. Sonuçta yüzme işi
tam bir günümüzü aldı, ancak sonunda başardık ve kamaramızın
üstüne serdik, güneş deriyi iki günde güzelce kuruttu
ve sonra üstüne uzanabileceğim bir post oldu.
31
Üçüncü Bölüm
Issız Adaya Düşüş
Bu molanın ardından, hızla azalmaya başlayan erzakımızı
oldukça tutumlu biçimde tüketerek ve yalnızca tatlı su
gerektiğinde kıyıya çıkarak, on ya da on iki gün boyunca
sürekli güneye doğru yol aldık. Aklımda Gambiya ya da Senegal
ırmaklarından birisine ulaşmak vardı; Bu da bir Avrupa
gemisine rastlamayı umduğum Yeşil Burun civarında bir
yer demekti ve bu da olmazsa, adalarda şansımı denemekten
ya da oralarda zencilerin elinde yok edilmekten başka daha
ne yapabileceğimi bilmiyordum. Avrupa’dan gelen, rotasını
Gine, Brezilya ya da Doğu Hint Adaları’na yöneltmiş bütün
gemilerin o burna ya da o adalara uğradıklarını biliyordum
ve özetlersem, bütün talihimi bu tek noktaya, ya bir gemiye
rastlamak ya da yok edilmek olasılığına bağlamıştım.
On gün daha bu kararımı uyguladıktan sonra, karadaki
yerleşimler dikkatimi çekmeye başladı; iki üç yerden geçerken
kıyıda bizi seyretmek için durmuş insanlar gördük; tümüyle
siyah ve çıplak olduklarını da seçebiliyorduk. Bir keresinde
kıyıya çıkıp onların yanına gitmeye niyet ettim; fakat
Xury benim en akıllı danışmanımdı ve bana, “Hayır, yok
gitmek,” dedi. Yine de onlarla konuşabileceğim uzaklığa gelinceye
kadar kıyıya yanaştım ve kıyı boyunca, iyi niyetle
Daniel Defoe
32
bana doğru koştuklarını gördüm. Birinin elindeki ince uzun
bir sopa dışında, hiçbirinin elinde herhangi türden bir silah
olmadığını gözlemledim; o da Xury’nin söylediğine göre bir
mızraktı ve bunları epeyce uzak mesafeden iyi nişan alarak
fırlatabiliyorlardı; bunun üzerine, belli bir mesafeyi koruyarak
onlarla becerebildiğim ölçüde işaretlerle anlaşmaya çalıştım
ve özellikle de yiyecek bir şeyler istedim: Onlar da işaretle
sandalımı durdurmamı ve bize et getireceklerini belirttiler.
Bunun üzerine yelkeni indirip yanaştım; içlerinden ikisi
köylerine koştu ve yarım saatten az bir sürede geri döndü;
yanlarında iki parça kurutulmuş etle biraz mısır getirdiler ki
herhalde köylerinde bunlar bulunuyordu, ama ne eti olduğunu
anlayamadık; bir sonraki anlaşmazlığımız da bunları
nasıl alacağımıza ilişkindi; ben kıyıya onların yanına gitmeyi
göze alamıyordum, onlar da bizden çok korkuyorlardı, ama
hepimiz için güvenli bir yol buldular, erzakı kıyıya getirip
yere bıraktılar ve oradan epeyce uzaklaştılar; biz gidip bunları
güvertemize taşıyıncaya kadar da yakınımıza gelmediler.
Karşılığında onlara verecek hiçbir şeyimiz olmadığından
teşekkür anlamında el kol işaretleri yaptık, ama tam o sırada
onlara minnetimizi harika bir biçimde gösterebileceğimiz bir
fırsat doğdu; biz kıyıdayken, birinin (anladığımız kadarıyla)
büyük bir öfkeyle ötekini kovaladığı iki muazzam yaratık
dağlardan denize doğru koştu; erkeğin dişiyi mi kovaladığını
yoksa oyun gereği ya da öfkeden mi koştuklarını ayırt edemediğimiz
gibi bunun olağan bir durum mu yoksa alışılmadık
bir şey mi olduğunu da bilemedik; fakat ben ikincisi olduğuna
inanıyorum; neden derseniz, birincisi bu vahşi yaratıklar
gece dışında pek ortaya çıkmazlar ve ikincisi de insanların,
özellikle de kadınların bunlardan çok korktuklarını gördük.
Mızrak ya da ok taşıyan adam onlardan kaçmadı, ancak geri
kalanlar kaçtı; bununla birlikte iki yaratık da doğruca denize
koşarlarken zencilerden birinin üstüne çullanmak yerine kendilerini
denize atıp birbirini şaşırtmak istercesine yüzmeye
Robinson Crusoe
33
başladılar; sonunda birisi beklediğimden daha çok yaklaştı
sandalımıza ancak ben de her ihtimale karşı tüfeğimi doldurmuş
olduğumdan onu karşılamaya hazırdım ve Xury’ye ötekileri
de doldurmasını buyurdum. Ulaşabileceğim yakınlığa
gelir gelmez ateş ettim ve onu tam kafasından vurdum; hemen
suya battı, ama sanki can çekişiyormuş gibi –ki öyleydi
de– batıp çıkarak yeniden doğruldu ve hemen karaya yöneldi;
ancak bir yandan ölümcül yarası bir yandan da epeyce su
yutması yüzünden kıyıya varamadan öldü.
Tüfeğimin sesi ve ateşi karşısında bu zavallı yaratıkların
şaşkınlığını anlatmak olanaksız: Bazıları korkudan ölecek
gibi oldu, hatta kendilerini ölmüş gibi yere attılar; fakat yaratığın
öldüğünü ve suya gömüldüğünü, benim de kıyıya
gelmeleri için işaret ettiğimi görünce yüreklenip sokuldular
ve suyun içinde yaratığı aramaya başladılar. Sudaki kan izlerinden
onu buldum; etrafına dolayıp çekmeleri için zencilere
verdiğim bir ipin yardımıyla onu kıyıya sürüklediler ve bunun
az rastlanan türden, benekli, hayranlık uyandıracak ölçüde
güzel bir leopar olduğunu fark etmeleri üzerine de onu
öldürmek için kullandığım nesneye duydukları hayranlıkla
ellerini havaya kaldırdılar.
Ateşin parıltısı ve silah sesiyle ürken öteki yaratık ise kıyıya
yüzdü ve doğruca indikleri dağlara doğru koştu; ben
de o uzaklıktan onun ne olduğunu çıkartamadım. Zencilerin
bu yaratığın etini yemek istediklerinin çabucak farkına
vararak, onu benden bir armağan olarak kabul etmelerini
istedim; onu alabileceklerini gösteren işaretim üzerine çok
sevindiler. Anında hayvanın üstüne üşüştüler ve bıçakları
bulunmamasına karşın ucu sivriltilmiş bir ağaç parçasıyla
derisini hemen oracıkta, bizim bir bıçakla yapabileceğimizden
çok daha çabuk yüzdüler. Etin bir kısmını bana sundular,
ama ben kendi payımı da onlara verdiğimi işaret ederek
teklifi geri çevirdim; fakat deriyi gösterdiğimde hiç tereddüt
etmeden verdiler ve kendi tayınlarından da bol miktarda geDaniel
Defoe
34
tirdiler; ne olduklarını bilmesem de kabul ettim. Ardından
da onlara, küplerimizden birini ters çevirip boş olduğunu ve
doldurulmasını istediğimi gösterdim. Hemen arkadaşlarını
çağırdılar ve iki kadın, topraktan yapılmış ve güneşte pişirildiğini
tahmin ettiğim büyük toprak bir kazan getirerek tıpkı
önceden yaptıkları gibi yere koydular. Xury’i küplerimizle
kıyıya gönderip üçünü de doldurttum. Kadınlar da erkekler
gibi anadan doğma çıplaktı.
Hiç olmazsa köklerden ve mısırdan oluşan erzakımla
suyum vardı artık; dost canlısı zencilerimi geride bırakarak
kıyıya hiç uğramaksızın, kara dört beş fersah önümde denize
doğru uzanıncaya dek, on bir gün daha yol aldım, deniz
de sakin olduğundan bu çıkıntıyı dolaşmak için iyice denize
açıldım. Karaya iki fersah kala, öteki yanında denize doğru
uzanan kara parçasını açık seçik görüyordum; bunun üzerine
buranın Yeşil Burun Adaları’na adını veren Verde Burnu
olduğundan emin oldum. Ancak epeyce uzağımızdaydılar ve
yapmam gereken en doğru hareketin ne olduğunu kestiremiyordum,
çünkü eğer şiddetli bir rüzgâra kapılacak olursam
hiçbirine ulaşamayabilirdim.
Bu ikilem içinde, dümeni Xury’ye bırakıp kamaraya girmiş
epeyce dalgın biçimde oturuyordum ki aniden delikanlı
haykırmaya başladı: “Efendi, efendi, yelkenli bir gemi!” Aptal
çocuk aklı başından gitmiş halde bunun, efendisinin bizim
peşimizden yolladığı gemilerden birisi olduğunu sandı;
fakat ben onların ulaşabileceklerinden çok daha uzaklarda
olduğumuzu biliyordum. Kamaradan fırladım ve yalnızca
gemiyi görmekle kalmayıp hemen bunun bir Portekiz gemisi
olduğunu da anladım ve Gine sahiline, zencilere gittiğini
düşündüm. Fakat rotasını biraz daha gözleyince, bir süre
sonra, başka tarafa yol aldıklarını ve kıyıya yaklaşmak gibi
bir niyetleri olmadığını fark ettim ve eğer olanak bulursam
onlarla konuşmaya kararlı biçimde elimden geldiğince açık
denize doğru yöneldim.
Robinson Crusoe
35
Yelkenimi ne kadar açsam da ben onların yoluna çıkamadan
ve onlara hiçbir işaret veremeden uzaklaşmış olacaklarını
fark etmiştim: Büyük bir gayret gösterdikten sonra
umudum kırılmaya başlamışken dürbünleriyle sayesinde bizi
fark ettiler ve kayıp bir Avrupa gemisinin sandalı sanmış olacaklar
ki yaklaşmamı beklemek üzere yelkenlerini indirdiler.
Bu durumdan yüreklendim ve yanımızda bulunan patronumuzun
sancağını acil durum sinyali olarak salladım ve bir el
ateş ettim; ikisini de fark etmişlerdi; sonradan anlattıklarına
göre silah sesini işitmemişler ancak dumanı görmüşlerdi. Bu
sinyaller üzerine durup beni beklemeye başladılar, yaklaşık
üç saat sonra onların yanına vardım.
Portekizce, İspanyolca ve Fransızca kim olduğumu sordular,
fakat hiçbirini anlamadım; ancak en sonunda gemide
bulunan İskoç bir denizci bana seslenince ona yanıt verdim
ve bir İngiliz olduğumu, Sale’deki Mağribîler’in elinde tutsakken
kaçtığımı anlattım; o zaman büyük bir yakınlık gösterip
güverteye davet ederek beni ve tüm eşyalarımı aldılar.
İçinde bulunduğum ve benim gözümde böylesine sefil,
neredeyse ümitsiz olan bir durumdan kurtarıldığım için, hiç
kimsenin yadırgamayacağı, anlatılamaz bir sevinç içindeydim
ve neyim var neyim yoksa hepsini kurtarılışımın karşılığı
olarak geminin kaptanına sundum; o ise yüce gönüllülükle,
benden hiçbir şey almayacağını, Brezilya’ya vardığımızda
her şeyin noksansız biçimde bana geri verileceğini söyledi.
“Çünkü,” dedi, “Kendim kurtarıldığımda nasıl mutlu olacaksam
sizin yaşamınızı da aynı duygularla kurtardım: Şu
ya da bu zamanda ben de kendimi aynı durumda bulabilirim.
Ayrıca elinizdekileri alırsam, sizi ülkenizden çok uzaklardaki
Brezilya’ya götürdüğümde orada açlıktan ölürsünüz
ve böylece kurtardığım canı bu kez de ben almış olurum. O
yüzden olmaz. Seignior Inglese (Bay İngiliz), sizi oraya hayır
için götüreceğim, eşyalarınız orada karnınızı doyurmanıza
ve evinize dönmenize yarayacak.”
Daniel Defoe
36
Teklifinde hayırseverlikle davrandığı gibi, denizcilere
sahip olduğum hiçbir şeye dokunulmamasını buyurarak
sözünü de harfiyen tuttu: Bunun ardından, tüm eşyalarımı
kendininkilerin yanına koyarak bana, üç toprak küpüme
varıncaya kadar hepsinin tam bir dökümünü gösteren bir
makbuz verdi.
Sandalıma gelince, oldukça iyi durumdaydı ve bunu görünce
gemisinde kullanmak için satın alabileceğini söyleyerek
sandala ne kadar istediğimi sordu. O ana kadar bana her
bakımdan çok cömert davrandığı için sandala herhangi bir
fiyat biçemeyeceğimi ve bunu tümüyle kendisine bıraktığımı
söyledim: Bunun üzerine bana Brezilya’da ödemek üzere
80 gümüş İspanyol sikkesi karşılığı senet vereceğini söyledi;
oraya vardığımızda, fazlasını veren çıkarsa aynı tutarda ödeme
yapacaktı. Bana Xury için ayrıca 60 gümüş İspanyol lirası
teklif ettiyse de bunda gönülsüz davrandım; kaptanın onu
almasını istemediğimden değil de kendi özgürlüğüm için
bana o kadar sadakatle yardım etmiş zavallı delikanlının özgürlüğünü
satmak hoşuma gitmediğinden. Bununla birlikte
ona nedenimi anlattığımda, kaptan bana hak verdi ve şöyle
bir orta yol önerdi: Eğer Hıristiyanlığa dönmeyi kabul ederse
on yıl sonra onu özgür bırakacaktı. Bu teklif ve Xury’nin
de onunla gitmek istediğini söylemesi üzerine kaptanın onu
almasına razı oldum.
Brezilya’ya dek çok iyi bir yolculuk yaptık ve yirmi iki
gün sonra Todos los Santos ya da Tüm Azizler Körfezi’ne
vardım. Yaşamın zorlukları içinde en sefillerinden birinden
daha kurtulmuştum; bundan sonra kendim için ne yapacağımı
düşünmem gerekiyordu.
Kaptanın bana gösterdiği cömert davranışı asla unutamam:
Yolculuğum için benden beş kuruş almamış; leopar
postu için yirmi, aslan postu için de kırk duka altını vermiş;
gemideki tüm eşyalarımın eksiksiz olarak bana teslim edilmesini
sağlamış ve içki kasası, silahlarımdan ikisi ve yaptıRobinson
Crusoe
37
ğım mumlardan artakalan balmumu topağı gibi, satmak istediğim
her şeyi benden almıştı: Özetle, eşyalarımın tümünden
220 gümüş İspanyol lirası elde etmiştim ve Brezilya’da
sahile işte bu sermayeyle çıktım.
Beni, oralarda dedikleri gibi, bir Ingenio (bir plantasyon
ve şeker rafinerisini ifade ediyor) sahibine, kendisi gibi namuslu
bir adama tavsiye ettiğinde, oraya varışımızın üstünden
fazla zaman geçmemişti. Bir süre bu adamın yanında
yaşadım ve şeker kamışı dikimiyle şeker üretim yöntemleri
hakkında bilgi edindim. Çiftlik sahiplerinin ne kadar iyi yaşadıklarını
ve ne kadar çabuk zenginleştiklerini görerek eğer
orada oturma izni alabilirsem ben de çiftlik sahibi olmaya
karar verdim. Bir yandan da Londra’da bıraktığım paramı
getirtmenin bir yolunu bulmayı kafama koymuştum. Bu
amaçla bir tür yerleşim belgesi edinerek paramın yettiği kadar
ıslah edilmemiş toprak satın aldım ve çiftliğimle evim
için bir plan oluşturdum; İngiltere’den geleceğini umduğum
parayla gerçekleştirebileceğim bir plan.
Portekizli bir komşum vardı, Lizbon’da ama İngiliz ana
babadan doğmuştu: Wells adındaki bu adam, benimle aynı
durumdaydı. Komşum diyorum, çünkü onun toprağı benimkinin
yanında uzanıyordu ve birbirimizle iyi anlaşıyorduk.
Benim sermayem de onunki kadar azdı ve iki yıl kadar
daha çok karnımızı doyurmak için dikim yaptık. Bununla
birlikte ürünümüz artmaya ve toprağımız düzene girmeye
başladı; böylece üçüncü yıl biraz tütün ektik ve gelecek yıl
şeker kamışı dikmek için ikimiz de büyük birer tarla hazırladık.
Ancak her ikimizin de yardıma ihtiyacımız vardı ve
o an anlıyordum ki benim oğlanı, Xury’i bırakmakla hata
etmiştim.
Heyhat! Doğru bir iş yapmamak, hep yanlışı seçmek benim
açımdan hiç de şaşılacak bir şey değildi. Devam etmek
dışında bir çarem yoktu: Aklımın hiç basmadığı ve keyif aldığım
bir yaşama tümüyle ters düşen bir işe kalkışmış, bu
Daniel Defoe
38
uğurda baba ocağını terk etmiş ve tüm iyi öğütlerini kulak
ardı etmiştim. Yalnız bu da değil; babamın daha önce bana
öğütlediği ve eğer sözünü tutup evde kalsaydım, şimdiki
gibi kendimi tüketmeyeceğim o orta basamağa ya da düşük
yaşamın üst basamağına doğru yol alıyordum ve kendime
sık sık, bunu beş bin mil uzağa gidip yabancılarla vahşilerin
içinde, ıssız bir yerde ve beni zerre kadar tanımadıkları, dünyanın
herhangi bir yerinden sesimin duyulmayacağı kadar
uzak bir ülkede yapmak yerine, pekâlâ İngiltere’de dostlarımın
arasında da yapabileceğimi söylüyordum.
Bu ruh haliyle içinde bulunduğum duruma pişmanlıkların
en büyüğüyle bakıyordum. Malum komşum dışında arada
sırada sohbet edebileceğim kimsem yoktu; yaptığım işin
el emeği kullanmaksızın yapılması mümkün değildi ve başka
kimsenin bulunmadığı ıssız bir adaya düşmüş bir adam gibi
yaşadığımı kendime yineleyip duruyordum. Fakat tam bir yalıtılmışlık
içindeki ıssız ada yaşamını, o sıralarda sürdüğüm
ve sürmeye devam etsem muhtemelen ziyadesiyle bolluk ve
zenginliğe kavuşacağım böylesi yalnız bir yaşamla insafsızca
kıyaslayan ben, öyle bir yere düşmeyi ne kadar da hak ediyordum;
demem o ki, herkes içinde bulunduğu durumu daha kötüsüyle
kıyaslayıp durduğunda, Tanrı da ikisinin yerini değiştirip
yaşattığı deneyimlerle önceki mutluluklarını aratabiliyor.
Yükünü boşaltmak ve yolculuğa hazırlanmak için gemisini
yaklaşık üç aylığına limanda demirlemiş iyi dostum,
beni denizden kurtaran kaptan gelmeden önce çiftliğimi iyi
kötü yoluna koymuş, bir ölçüde koşullarıma alışmıştım;
kendisine Londra’da ardımda bıraktığım ufak sermayeden
söz ettiğimde, bana dostça ve içtenlikle şöyle salıkta bulundu:
“Seignior Inglese,” dedi (beni hep böyle çağırırdı),
“Londra’da paranızı çalıştıran kişiye bunu, Lizbon’da benim
yönlendirdiğim kişilere yollamasını isteyen bir mektup
yazıp vekâletinizle birlikte bana verirseniz, Tanrı’nın izniyle
dönüşümde size, bu ülkeye uygun araç gereçleri getiririm;
Robinson Crusoe
39
fakat insan ilişkileri daima değişikliklere ve felaketlere uğradığından,
size, sermayenizin yarısı olan 100 poundu riske
atmanızı ve o kadarını göndermeleri için buyruk vermenizi
öneririm; böylece, bu para güvenli biçimde gelirse kalanını
da aynı yollardan isteyebilirsiniz; yok eğer işler ters giderse
işinizi görmek için öteki yarısı elinizde kalır.”
Bu öyle aklı başında ve dostça bir tavsiyeydi ki beni,
buna uymaktan daha iyisi olmadığına inandırmıştı; böylece
paramı bıraktığım iyi yürekli kadına gerektiği biçimde mektup
yazıp Portekizli kaptana da istediği vekâleti verdim.
İngiliz kaptanın dul eşine başımdan geçen tüm maceraları,
tutsaklığımı, kaçışımı ve denizde bu Portekizli kaptanla
nasıl karşılaştığımızı, onun insanca davranışını ve şu an
içinde bulunduğum durumu anlatıp paramla ilgili gereken
tüm direktifleri verdim. Bu namuslu kaptan Lizbon’a vardığında,
oradaki bazı İngiliz tüccarlar aracılığıyla yalnızca
mektubumu değil öykümün tüm ayrıntılarını da Londra’daki
bir tüccara ulaştırmanın bir yolunu bulmuş ve o da bunları
kadıncağıza aktardığında, kaptanın eşi yalnızca paramı
vermekle kalmayıp Portekizli kaptana insanlığından ve bana
yardımlarından dolayı kendi kesesinden gayet güzel bir hediye
de göndermiş.
Londra’daki bu tüccar, aynen kaptanın kendisine yazdığı
gibi bu yüz poundla İngiliz malları alıp doğruca Lizbon’a
göndermiş ve o da bunların hepsini hiçbirine bir zarar gelmeden
Brezilya’ya, bana getirmişti. Bu mallar arasında ben
ısmarlamadığım halde (bu işte böyle şeyleri akıl edemeyecek
kadar yeni olduğumdan) çok işime yarayan çeşitli aletler,
demir gereçler ve çiftliğim için gerekli pek çok eşyayı da getirmeyi
unutmamıştı.
Mallar geldiğinde yaşadığım sevincin şaşkınlığıyla talihimin
döndüğünü düşündüm. Her an yardımıma koşmaya
hazır olan kaptan, dostumun kendisine hediye alsın diye
gönderdiği beş poundu da bastırıp altı yıllığına hizmet etDaniel
Defoe
40
mesi için bir de uşak satın alıp bana getirmiş ve tüm bu zahmetlerine
karşılık, kendi üretimim olduğu için zorla kabul
ettirdiğim biraz tütün dışında benden hiçbir şey almamıştı.
Hepsi bu kadar da değildi; giysiler, eşyalar, keçe ve bu
ülkede özellikle değerli ve revaçta olan şeylerin tümü İngiliz
imalatı olduğundan, bunları oldukça kazançlı biçimde
satmanın yollarını bulmuştum. Böylece diyebilirim ki, gelen
malların bedelinin dört katından fazlasına sahip olmuştum
ve artık zavallı komşumun kesinlikle çok ötesindeydim, yani
çiftliğimin gelişmesi bakımından, çünkü ilk yaptığım iş, kendime
bir zenci köleyle bir de Avrupalı uşak satın almak olmuştu;
kaptanın bana Lizbon’dan getirdiğinin yanında bir
tane daha demek istiyorum.
Fakat insanın başarısıyla şımarması çoğunlukla en büyük
sıkıntılarının da kaynağıdır ve benim için de aynen böyle
oldu. Ertesi yıl da çiftliğimde büyük bir başarıyla yoluma
devam ettim: Kendi toprağımdan komşularımın ihtiyaçları
için ayırdığımdan başka elli büyük balya tütün kaldırmıştım
ki hepsi de iyi kurutulmuş, her birisi yüz kilodan fazla
çeken bu balyalar filonun Lizbon’dan dönüşünü beklemekteydi.
İşimi ve servetimi büyütürken kafam yine gerçekleştiremeyeceğim
proje ve girişimlerle dolmaya başlamıştı ki
elbette çoğu kez iş âlemindeki pek çok parlak kişiye yıkım
getirmiş türdendi bunlar. O an bulunduğum orta basamakta
yaşamayı sürdürmüş olsaydım, babamın son derece açık biçimde
ortaya koyduğu ve son derece mantıklı biçimde orta
basamağın insana bolca sunduğunu anlattığı o sessiz sakin
yaşamın içinde her türlü mutluluğa sahip olacaktım. Gelgelelim
aklım yine öteki düşüncelere kaymıştı ve ben hâlâ
kendi sefaletimin gönüllü vekili olmaktan vazgeçmemiştim.
Arka arkaya hata yapmama ve kendimle ilgili düşüncelerimi
derinleştirmeme (ki ileride çekeceğim üzüntüler içinde bunu
yapmaya bol zaman bulacaktım) yol açan bu başarısızlıklar,
özellikle de başka ülkelerde dolaşmak biçimindeki aptalca
Robinson Crusoe
41
niyetime eşlik eden apaçık dikbaşlılığımın eseriydi; doğanın
ve Tanrı’nın birbirleriyle uyum içinde bana sunup ödevim
kıldıkları yaşamın gereklerine uyup kendimi adil ve yalın bir
çabayla bu yaşamın beklentilerine adayacağıma işte bunların
peşine düşmüştüm.
Daha önce de ana babamdan kaçarak yaptığım gibi şimdi
de tatmin olamıyordum. Gitmeli ve eşyanın doğasının izin
verdiğinden daha hızlı yükselmek gibi sabırsız ve aşırı bir
arzunun ardına düşmek için, yeni çiftliğimdeki zengin ve başarılı
adamın mutlu görüntüsünü ardımda bırakmalıydım;
böylece de ya kendimi bir kez daha insanın düşüp düşebileceği
en derin sefalet kuyusuna daldıracak ya da sağlıklı bir
biçimde yaşamaya uyum sağlayacaktım.
Neyse, öykümün bu bölümünün ayrıntılarına geri döneyim.
Tahmin edebileceğiniz gibi artık dört yıldır Brezilya’da
yaşıyor olmamın ve çiftliğim sayesinde başarılı ve zengin
birisine dönüşmemin sonucunda, yalnızca dillerini iyi öğrenmekle
kalmamış benim gibi çiftlik sahipleri ve limanımız
olan Saint Salvador’daki tüccarlar arasından tanıdıklar da
edinmiştim. Onlarla konuşmalarım sırasında sıklıkla Gine
sahiline yaptığım iki yolculuğun öyküsünü anlatıyordum:
Orada zencilerle yapılan ticaretin usulünden ve kıyıda boncuk,
oyuncak, bıçak, makas, nacak, cam parçaları ve bunlar
gibi ıvır zıvır karşılığında yalnızca altın tozu, Gine tahılları,
fildişi ve benzerlerini, değil Brezilya’daki hizmet işlerinde
kullanılmak üzere çok sayıda zenci satın almanın kolaylığından
da söz ediyordum.
Bu konudaki gevezeliklerimi, ama özellikle de zencilerin
alım satımına ilişkin söylediklerimi ilgiyle dinliyorlardı. O
zamanlarda henüz başlamış zenci ticareti pek ilerlememişti
ve yalnızca İspanya ve Portekiz krallarının izni ya da anayurtla
sömürgeler arasında yapılmış anlaşmalar çerçevesinde
yürütülüp kamu tekelinde tutulduğu için, tüccarların çok
pahalı olan zencileri satın alabilmesi zordu.
Daniel Defoe
42
Tanıdığım bazı tüccar ve çiftlik sahipleriyle düşüp kalkmam
ve bu tür şeylerden açıkça söz etmemin sonucunda,
ertesi sabah üçü bana gelip bir gece önce kendilerine anlattıklarım
üzerinde düşündüklerini ve bana gizli bir teklif
yapmaya geldiklerini söylediler. Bunun aramızda kalmasını
tembihledikten sonra, Gine’ye gidecek bir gemi donatmaya
karar verdiklerini, hepsinin de benim gibi çiftçiler olduklarını
ve işçi sıkıntısı çektiklerini söylediler. Fakat bunun bir
ticaret olarak düşünülemeyeceğini, çünkü zencileri getirdiklerinde
satmaları yasal olmadığından yalnızca tek bir sefer
yapıp zencileri gizlice kıyıya çıkartmayı ve kendi aralarında
paylaşmayı planladıklarını eklediler. Özetle Gine sahilindeki
alışveriş kısmına göz kulak olmam için onların gemisinde
vekâleten gidip gidemeyeceğimi soruyorlardı; bana da gereken
sermayeye katılmadan zencilerden eşit ölçüde pay vermeyi
teklif ettiler.
Doğrusunu söylemek gerekirse, göz kulak olunması gereken
ve giderek büyüyüp iyi bir hasat vaat eden bir çiftliğiyle,
kurulu bir düzeni olmayan herhangi birisine önerilmiş
olsa iyi bir teklifti bu, ama bana gelince, durumum tam da
yukarıda söylediğim gibi olduğundan, iki üç yıl daha bu şekilde
devam etmekten ve o sıralarda İngiltere’deki yüz poundumu
da getirtince üç ya da dört bin gümüş sterlin tutacak
servetimi artırmaktan başkaca bir şey düşünmemesi gereken
bendenizin böyle bir yolculuğa kalkışması, bu durumda işleyebileceğim
en budalaca suç anlamına gelirdi.
Fakat varlık nedenim kendi yıkımımı gerçekleştirmek
olduğundan, babamın öğütlerini boşa çıkarttığım zamanki
ipe sapa gelmez ilk tasarılarıma ne kadar direnebildiysem bu
teklife de ancak o kadar karşı koyabildim. Yokluğumda çiftliğimle
ilgilenip başarısız olmam durumunda ise servetimi
belirteceğim biçimde dağıtacaklarına söz verirlerse seve seve
gideceğimi söyledim onlara. Hepsi de öyle yapacaklarına söz
verdiler ve sözlerini yerine getireceklerini yazıyla kayıt altına
Robinson Crusoe
43
aldılar. Ben de ölümüm halinde çiftliğimin ve mallarımın elden
çıkartılmasını belirten resmi bir vasiyetname hazırlayıp
yaşamımı kurtaran kaptanı tek mirasçı gösterdim ve fakat
onu da ürünün yarısını kendisine ayırıp kalanını Londra’ya
göndermekle yükümlü tuttum.
Uzun sözün kısası, servetimin korunması ve çiftliğime
göz kulak olunması için mümkün olan tüm önlemleri aldım.
Kendimi kollamak ve neyi yapıp neyi yapmamam gerektiği
konusunda bir yargıya varmak için de bunun yarısı kadar
sağduyu göstermiş olsaydım serpilip büyüyen bir işin olası
sonuçlarını arkamda bırakarak, asla bu kadar budalaca
bir yükümlülüğün altına girmez ve bütün bilinen tehlikeleri
göze alıp deniz yolculuğuna çıkmazdım herhalde; katlanmak
zorunda kaldığım, kendi kaderime özgü talihsizliklerin
sözünü bile etmiyorum.
Fakat kendimi kaptırmış ve sağduyum yerine hayal gücümün
buyruklarına körlemesine uymuştum. Bu yolculuktaki
ortaklarımla yaptığımız anlaşmaya uygun biçimde gemi
ayarlandı, yüklemesi yapıldı ve ben yine uğursuz bir saatte,
Hull’de ana babamdan uzaklaşmak ve onlara baş kaldırıp
kendi çıkarlarımı hiçe saymak için yaptığım gibi sekiz yıl öncesiyle
aynı günde, 1659 yılının 1 Eylül’ünde gemiye bindim.
Gemimiz yaklaşık yüz yirmi ton ağırlığındaydı, kaptan,
kamarot ve benim dışımda on dört adamla altı top taşıyordu.
Yanımızda, zencilerle alışveriş etmemize yarayacak boncuklar,
cam parçaları, deniz kabukları gibi ıvır zıvırla küçük
aynalar, bıçaklar, makaslar, nacaklar ve benzeri ufak tefek
eşyadan başka yük bulunmuyordu.
Gemiye bindiğim gün, o günlerde âdet olduğu üzere ekvatorun
kuzeyindeki enleme on ya da on iki derece yaklaştığımızda
Afrika sahiline uzanmayı tasarlayarak kendi kıyılarımızdan
kuzeye doğru yol alacak biçimde yelken açtık.
Hava çok güzeldi, kendi kıyılarımızdan Saint Augustino
Burnu’na varıncaya kadar süren aşırı sıcağı saymazsak; oraDaniel
Defoe
44
dan da iyice denize açılmamızla kara görüş alanımızdan çıktı
ve kuzeydoğu-kuzey rotasını izleyip adaları doğumuzda
bırakarak dümeni Fernando de Noronha’ya doğru kırdık.
Bu yönde giderek on iki günde ekvatoru geçtik. Şiddetli bir
hortum ya da kasırga çıkıp da bizi hiç bilmediğimiz yerlere
sürüklediğinde, son gözlemimize göre kuzey enleminin yedi
derece yirmi iki dakika uzağında bulunuyorduk. Fırtına
güneydoğudan başlayıp kuzeybatıya geçerek kuzeydoğuda
karar kıldı; o yönden berbat bir biçimde esmeyi sürdürdüğünde
ise on iki gün boyunca yola devam etmekten başka
bir şey yapamadık ve önünde hızla sürüklenerek kendimizi
kadere ve fırtınanın öfkesine teslim ettik. Bu on iki gün boyunca
her gün sulara gömülmeyi beklediğimi söylemem gereksiz;
zaten gemideki hiç kimse de canını kurtarabileceğini
ummuyordu.
Fırtınanın yarattığı korkunun yanı sıra, içinde bulunduğumuz
bu sıkıntı içinde adamlarımızdan birisi güneş çarpmasından
öldü, bir diğeriyle kamarotu da güverteden dalgalar
alıp götürdü. On ikinci gün civarında, hava bir parça düzelirken
kaptan elinden geldiğince gözlem yaptı; anlayabildiği
kadarıyla kuzey enlemine on iki derece uzaktaydık, ama
Saint Augustino Burnu’na da yirmi iki derece boylam farkı
vardı. Bunun üzerine Guyana sahili ya da Brezilya’nın kuzey
kısmında, Amazon’un ötesinde, yaygın biçimde Büyük
Irmak diye bilinen Oronoque Irmağı’na yakın bir yerlerde
olduğumuzu fark etti ve bana hangi yönü tutturacağımız
hakkında danıştı; gemi yara aldığı ve yola devam etmesi zor
olduğu için doğruca Brezilya sahiline dönmek niyetindeydi.
Ben buna kesinlikle karşı çıktım. Amerika’nın deniz
kıyıları haritalarına birlikte bakarak Karayip Adaları’na
varıncaya dek gidebileceğimiz başka hiçbir yerleşim yeri
bulunmadığı kanaatine vardık ve bu yüzden yönümüzü
Barbados’a çevirmeye karar verdik; böylece akıntıya kapılıp
Meksika Körfezi’nin içine sürüklenmemek için açık denizRobinson
Crusoe
45
den uzak durarak, umduğumuz gibi on beş günlük bir yolculukla
bunu kolayca gerçekleştirebilirdik. Oysa gemimiz ve
kendimiz için yardım almadan Afrika sahiline aynı yolculuğu
yapmamız neredeyse olanaksız sayılırdı.
Bu tasarıyla yönümüzü değiştirdik ve yardım alabileceğimizi
umduğum bazı İngiliz adalarına ulaşmak için kuzeybatı,
batı yönüne dümen kırdık. Fakat kader yolculuğumuzun
başka türlü olmasına hükmetmişti, çünkü on iki derece on
sekiz dakika enlemindeyken bizi aynı şiddetle batıya doğru
sürükleyen ikinci bir fırtına patladı ve bizi bütün ticari
güzergâhlardan öyle bir uzağa attı ki canımızı denizden kurtarsak
bile, kendi ülkemize dönemeden yamyamlar tarafından
yenilme tehlikesi altındaydık.
Bu sıkıntılı durum içinde, fırtına hâlâ şiddetini sürdürürken,
adamlarımızdan birisi sabahın köründe “Kara!” diye
haykırdı. Dünyanın neresinde bulunduğumuzu görmek için
tam kamaradan dışarı fırladığımız sırada geminin bir kum
tepesine çarpması ve anında durmasıyla dalgaların üstümüze
inmesi bir oldu ve hepimiz o anda mahvolmayı bekledik.
Kendimizi denizin köpük ve dalgalarından korumak için
derhal en kuytu köşelere sığındık.
Benzeri bir durumu yaşamamış birinin, bu koşullar altındaki
insanların düştüğü dehşeti anlatması ya da kavraması
kolay değildir. Nerede olduğumuza ya da hangi topraklara,
bir adaya mı yoksa bir anakaraya mı sürüklendiğimize,
burada insan yerleşimi bulunup bulunmadığına
ilişkin hiçbir bilgimiz yoktu. Baştakine göre biraz azalsa
da fırtınanın öfkesi hâlâ sürerken, bir tür mucize gerçekleşip
fırtına hemen yön değiştirmedikçe, geminin parçalara
ayrılmadan uzun süre dayanabileceğine dair pek umudumuz
kalmamıştı. Kısacası birbirimize bakarak oturuyor ve
her an ölmeyi bekliyorduk. Yapılacak hiçbir şey olmadığından
her birimiz öbür dünyaya hazırlanıyorduk. O andaki
tesellimiz, daha doğrusu tek tesellimiz, beklentimizin
Daniel Defoe
46
tersine geminin henüz batmaması ve kaptanın fırtınanın
dinmeye başladığını söylemesiydi.
O sırada fırtınanın biraz dindiğini düşünsek bile gemimiz
kum tepesine çarptığı ve oradan çekip çıkartmayı umut
edemeyeceğimiz kadar hızla çakılıp kaldığından, aslında
durumumuz hiç de parlak sayılmazdı ve canımızı kurtarmayı
düşünmekten başka yapacak bir şey yoktu. Fırtınadan
hemen önce kıç tarafında bir sandalımız vardı, fakat önce
geminin dümen yelpazesine çarparak parçalanmış ve ardından
da ya batmış ya da açık denize sürüklenmişti. Başka bir
deyişle, ondan bize hayır yoktu. Güvertede bir başka sandalımız
daha vardı ama onun da denize nasıl indirileceği kuşkuluydu.
Fakat geminin her an parçalara ayrılabileceğinden
korktuğumuz için tartışmaya zaman yoktu. Kaldı ki kimileri
zaten parçalandığını söylüyordu.
Bu ümitsizlik içindeyken, gemimizin lostromosu sandalı
arayıp buldu ve geri kalan adamların yardımıyla geminin
yanı başına fırlattı. Hepimiz sandala doluşarak yola çıktık
ve on bir kişi kendimizi Tanrı’nın insafına ve vahşi denize
bıraktık, çünkü fırtına dikkate değer ölçüde hız kesmiş olsa
da deniz ürkütücü biçimde kıyıyı dövüyordu. Hollandalıların
fırtınalı denizi adlandırdıkları gibi, buna den wild zee de
denilebilirdi.
Deniz çok dalgalı olduğundan sandalın buna dayanamayacağını
ve kaçınılmaz biçimde boğulacağımızı hepimiz
açıkça anladığımız için durumumuz epeyce ümitsizdi. Yelken
açmak derseniz, bir tane bile yoktu; zaten olsaydı bile hiçbir
işimize yaramazdı. Bu yüzden idama götürülen mahkûmlar
gibi ağırlaşmış yüreklerimizle karaya doğru küreklere asıldık,
çünkü tek bildiğimiz, sandal kıyıya yaklaştığında dalgaların
yüksekliği nedeniyle bin parçaya ayrılacağıydı. Yine de canlarımızı
içtenlikle Tanrı’ya emanet ettik ve fırtına bizi kıyıya
doğru sürerken karaya doğru becerebildiğimiz en iyi biçimde
kürek çekerek felaketimizi kendi ellerimizle hızlandırdık.
Robinson Crusoe
47
Kıyı nasıldı, kayalık mı kum mu, sarp mı sığlık mı, hiçbir
fikrimiz yoktu. Bize ufacık bir beklenti kırıntısı veren şey,
bir koy ya da körfez ya da büyük bir şans eseri sandalımızı
yöneltebileceğimiz bir ırmak ağzı bulabilir ya da karanın
rüzgâr kesen etkisine sığınabilirsek belki durgun sularda
seyredebileceğimiz umuduydu. Fakat buna benzer hiçbir şey
görünmediği gibi kıyıya yaklaştıkça kara, denizden de korkunç
gelmeye başladı bize.
Bir buçuk fersah kadar kürek çektikten, daha doğrusu
sürüklendikten sonra tahmin ettiğimiz gibi kudurmuş bir
dalga dağ gibi yükselerek üstümüzde patlayıp bizi sandalın
kıçına fırlattı ve öldürücü darbeyi beklememize yol açtı. Bizi
öyle bir öfkeyle savurdu ki sandal anında devrildi ve bizi
birbirimizden olduğu kadar sandaldan da kopararak bir dakikanın
içinde sulara gömmeden önce hiçbirimize “Ah Tanrım!”
diyecek zaman bile bırakmadı.
Suya battığım anda yaşadığım kargaşayı hiçbir şey açıklayamaz,
çünkü çok iyi bir yüzücü olmama karşın, dalga beni
kıyıya doğru atıncaya ya da taşıyıncaya kadar nefes almak
için bile epey bir süre kendimi dalgalardan kurtaramadım;
beni sürükleyen dalga kıyıda kırılıp geriye çekildi, beni de
neredeyse kupkuru bir yere ama yuttuğum sulardan dolayı
yarı ölü biçimde orada bıraktı. Aklım oldukça başımdaydı,
anakaraya beklediğimden daha yakın olduğumu kavrayınca
kalan nefesimin gücüyle ayağa kalktım ve bir başka dalga
gelip beni gerisingeri götürmeden gidebildiğim kadar kıyıya
doğru ilerlemeye çabaladım, ama bunun imkânsız olduğunu
hemen anladım çünkü denizin arkamdan büyük bir tepe
kadar yüksek, mücadele etmek için hiçbir aracımın ya da
gücümün kalmadığı bir düşman kadar öfkeli biçimde geldiğini
gördüm. Tek yapabileceğim soluğumu ve becerebilirsem
kendimi suyun üstüne tutmaktı; böylece yüzerek, soluğumu
tutarak ve kendimi kıyıya yönelterek, geldiğinde beni kıyıya
doğru atacak dalganın yeniden denize yöneldiğinde beni geri
götürmesini engelleyebilirdim.
Daniel Defoe
48
Üstüme gelen dalga beni anında içine çekip altı ila dokuz
metre derine gömdü, muazzam bir gücün beni hızla
epeyce uzaktaki kıyıya doğru götürdüğünü hissettim; yine
de soluğumu tutarak olanca gücümle ileriye doğru yüzmeye
çabaladım. Yükselmeye başladığımı hissettiğimde soluğumu
tutmaktan ciğerlerim artık patlamak üzereydi; bir
anda kafamın ve ellerimin suyun üstüne çıktığını anladım ve
kendimi iki saniyeden fazla bu şekilde tutamadıysam da bu
kadarı bile beni çok rahatlattı, soluk almama ve cesaretimi
toplamama fırsat verdi. Yeniden epeyce bir süreliğine sulara
gömüldüm, ama bu kez direnebileceğim kadar kısa sürdü
ve dalganın kırılıp geri döndüğünü anlayınca dalgaların aksi
yönüne doğru atıldım ve yeniden ayağımın yere bastığını
hissettim. Birkaç saniye kadar soluğumu düzeltmek için sular
üstümden akıncaya dek kımıldamadan durdum ve ardından
olanca gücümle tabana kuvvet kıyıya doğru koştum.
Fakat bu da beni peşimden köpürerek gelen denizin gözü
dönmüşlüğünden kurtaramadı ve iki kez daha dalgalara kapılıp
kıyıdan epeyce uzağa sürüklendim.
Bu ikisinden sonuncusu, deniz beni önceki gibi aceleyle
sürükleyip bir kaya parçasının üstüne bıraktığında, daha
doğrusu çarptığında soluksuz bırakan ve tüm umudumu kıran,
neredeyse ölümcül bir dalgaydı, çünkü beni böğrümden
ve göğsümden kayaya çarpınca bütün nefesim kesilmişti ve
hemen o anda dönmüş olsaydı mutlaka boğulurdum; fakat
dalgaların dönmesinden kısa süre önce kendime gelmiş, yeniden
sulara gömüleceğimi anlayınca dalga yeniden gelene
kadar kayaya sıkıca sarılmış ve olabildiğince nefes almıştım.
Artık dalgalar öncekiler kadar yüksek olmadığından, dalga
sönene kadar tutunmayı sürdürdüm ve kıyıya da yakın
sayıldığım için ikinci bir koşu tutturdum. Kıyıya yaklaştığımda,
bir sonraki dalga üzerimden aşsa da beni sürükleyip
götürecek kadar suya gömemedi. Bir başka koşu daha
tutturarak anakaraya ulaşıp kayalıkların üstüne tırmandım
Robinson Crusoe
49
ve suyun ulaşabileceğinden tamamıyla uzakta, tehlikesiz bir
yere çöküp kaldım.
Artık sağ salim karadaydım ve başımı göğe kaldırıp hiçbir
umuda yer bırakmayan bir durumdan beni çıkartıp canımı
bağışladığı için Tanrı’ya şükretmeye başladım. Basbayağı
mezarın eşiğinden bu şekilde kurtarılmış bir yaşam karşısında
ruhun coşku ve taşkınlıklarını anlatabilmek olanaksız.
Boynuna yağlı urgan geçirilmiş bir caninin tam asılmak üzereyken
cezasının ertelendiği bildirilince, şaşkınlığından yüreğinin
durmasını önlemek üzere biraz kanını alması için bir
de cerrah getirilmesi geleneği beni artık şaşırtmıyor.
“Acılar gibi, ani sevinçler de önce sarsar insanı.”
Ellerimi havaya kaldırıp kumsalda yürüdüm, tüm benliğimi
kurtuluşuma ilişkin derin düşünceler kaplamıştı sanki;
anlatması olanaksız bin türlü jest ve hareket yaparak, boğulan
tüm yoldaşlarımı gözümün önüne getirerek benden başka
kurtulan olmadığını düşünüyordum, çünkü sonradan hiçbirini
görmediğim gibi üçünün şapkası, bir takke ve birbirine
uymayan iki ayakkabı teki dışında izlerine de rastlamadım.
Gözlerimi karaya oturmuş gemiye çevirdim, deniz öyle
dalgalı, öylesine köpürmüştü ki onu güçlükle seçebiliyordum;
Tanrım, o kadar uzaktaydı ki! Nasıl olmuştu da kumsala
çıkabilmiştim?
Zihnimi durumumun iyi yönüyle avuttuktan sonra ne
tür bir yerde bulunduğumu ve bundan sonra ne yapabileceğimi
anlamak için çevreme bakınmaya başladım ve kısa
sürede avuntum azaldı çünkü tek sözcükle berbat bir kurtuluştu
bu: Sırılsıklamdım, değiştirebileceğim giysilerim, açlığımı
ve susuzluğumu giderecek yiyecek ya da içecek hiçbir
şeyim yoktu; tek öngörebildiğim ya açlıktan ölmek ya da
vahşi hayvanlara yem olmaktı ve beni en çok kaygılandıran
da yaşamımı sürdürmek için herhangi bir yaratık avlayıp
öldüreceğim ya da kendi yaşamını sürdürmek için beni öldürmek
isteyecek yaratıklara karşı kendimi savunabileceğim
Daniel Defoe
50
bir silahımın bulunmayışıydı. Kısacası üstümde bir çakı, bir
pipo ve bir kutunun içindeki az bir tütünden başka hiçbir
şeyim yoktu. Bütün malım mülküm bunlardan ibaretti ve bu
durum beni öyle bir üzüntüye sürükledi ki bir süre delirmiş
gibi koşup durdum. Gece yaklaşırken, sıkıntıyla, o ülkede aç
vahşi hayvanlar varsa, avlanmak için gece ortaya çıkarlarsa
halim nice olur diye düşünmeye başladım.
O esnadaki düşüncelerim arasında bulabildiğim tek çare,
yanı başımdaki köknara benzeyen ancak dikenli, sık yapraklı
ağaca çıkıp bütün gece üstünde oturmak ve ertesi gün
hangi biçimde öleceğimi düşünmekti, çünkü hiçbir yaşama
umudu göremiyordum. İçme suyu bulup bulamayacağımı
görmek için kumsaldan iki yüz metre kadar içeri yürüdüm
ve bulunca da çok sevindim. Susuzluğumu giderince açlığımı
bastırmak için ağzıma bir parça da tütün atarak ağacın
yanına gittim ve üstüne çıkarak, uyuklarsam düşmeyeceğim
biçimde yerleştim. Kendimi savunmak için sopa niyetine
kullanabileceğim bir dal parçası kestikten sonra pansiyonuma
yerleştim ve tam anlamıyla bitkin düştüğüm için hemen
uykuya daldım. İnanıyorum ki, benim durumumdaki çok
az kimsenin becerebileceği kadar rahat bir uyku çektim ve
sanıyorum öylesi koşullarda olabileceğinden çok daha iyi
dinlenmiş biçimde uyandım.
51
Dördüncü Bölüm
Adadaki İlk Haftalar
Uyandığımda güneş çoktan yükselmişti, hava açıktı ve
fırtına dinmişti; yani deniz önceki gibi öfkeyle kabarmıyordu.
Fakat beni en çok şaşırtanı, geminin gece deniz yükseldiğinde
yattığı yerden doğrulmuş ve neredeyse daha önce
sözünü ettiğim dalganın beni çarpıp da yaralanmama yol
açtığı kayanın yakınına kadar sürüklenmiş olmasıydı. Bu da
bulunduğum kumsala yaklaşık bir mil uzaklık demekti ve
gemi dik konumda göründüğünden en azından bana fayda
sağlayacak bir şeyler kurtarabilmek için güvertesinde olmayı
diledim.
Ağacın üstündeki evimden aşağı indiğimde yeniden çevreme
bakındım ve gördüğüm ilk şey, sağda, iki mil kadar
uzağımda, rüzgâr ve denizin karaya fırlattığı sandal oldu.
Ona ulaşmak için kumun üzerinde epeyce yürüdüm; fakat
aramızda bir boğaz ya da su geçidi vardı; böylece o an için
geri döndüm; mevcut koşullarda varlığımı sürdürmeme yarayacak
bir şeyler bulma umuduyla gemiye gitmek daha öncelikliydi.
Öğle saatlerinden az bir zaman sonra deniz çarşaf gibi
olmuş ve sular öyle uzağa çekilmişti ki geminin çeyrek mil
yakınına kadar sokulabildim. Orada acımı tazeleyen bir şeDaniel
Defoe
52
yin farkına vardım; açıkça gördüm ki eğer gemide kalsaymışız
hepimiz kurtulacakmışız; başka bir deyişle, hepimiz
sağ salim kumsala çıkabilirmişiz ve ben de, şu anki gibi her
tür rahatlıktan uzak ve kimsesiz biçimde bir başıma, sersefil
kalmayabilirmişim. Bu düşünceyle yeniden gözlerime yaşlar
hücum ettiyse de artık bunun bir yararı olmadığından,
eğer becerebilirsem gemiye çıkmaya karar verdim. Böylece
havanın aşırı sıcaklığı yüzünden giysilerimi çıkarıp suya daldım.
Fakat gemiye yanaştığımda güverteye nasıl çıkacağımı
bilememek hâlâ en büyük sorunumdu, çünkü karaya oturduğundan
ve suyun da epeyce üstünde olduğundan elimin
yetişip tutunabileceği hiçbir yer yoktu. Çevresinde iki kez
yüzdüm ve ikincisinde daha önce neden göremediğime şaşırdığım
ön zincirlerden sarkan küçük bir ip parçasını fark ederek
büyük bir güçlükle ona tutundum ve ipin yardımıyla geminin
üst güvertesine tırmandım. Orada geminin dışa doğru
bel verdiğini, ambarına epey su dolduğunu fark ettim, ama
yana doğru bir kayanın ya da kumluğun ya da daha doğrusu
toprağın üzerine öyle bir yatmıştı ki kıç tarafı havaya kalkarken
baş tarafı da neredeyse suyun içine girecek kadar aşağı
eğilmişti. Bu sayede kıç tarafı tümüyle serbest ve kuruydu; ilk
işimin, neyin zarar görüp neyin sağlam kaldığını araştırmak
olduğu anlaşılmıştır sanırım. Öncelikle geminin bütün erzakının
kuru kaldığını, su değmemiş ve yenilebilecek durumda
olduğunu gördüm. Ekmek dolabına gidip ceplerimi peksimetle
doldurdum ve yitirecek zamanım olmadığından öteki
eşyalara bakınırken bunları yedim. Büyük kamarada, koca
bir yudum aldığım ve sayesinde beni bekleyen şeyleri göğüsleyebilmem
için yüreklendiğim birazcık rom da buldum. Artık
işime yarayacağını tahmin ettiğim şeyleri doldurmak için
bir sandaldan başka hiçbir şey istemiyordum.
Hiçbir şey yapmadan oturup olmayacak bir şeyi dilemek
boşunaydı ve bu da beni hemen harekete geçirdi. Gemide,
hiç kullanılmamış birkaç sırık, iki üç büyük kereste ve bir
Robinson Crusoe
53
iki yedek seren direğimiz vardı. Bunlarla işe koyulmaya karar
vererek her birini dağılıp gitmesinler diye iple bağlayıp
kaldırabildiklerimi güverteden aşağı fırlattım. Bu iş bittikten
sonra geminin yanına indim ve bunları kendime çekerek her
iki ucundan dört tanesini bir sal biçiminde birbirine bağladım
ve iki üç küçük tahta parçasını çaprazlamasına koyup
üstünde yürüyebildiğimi gördüm, ama tahtalar çok hafif olduğundan
fazla ağırlığa dayanamazlardı. Böylece çalışmayı
sürdürdüm ve bir marangoz testeresiyle seren direklerinden
birini üç eşit parçaya bölüp büyük bir zahmet ve ıstırapla
bunları da salıma ekledim. Fakat gerekli şeyleri sağlama
umudu beni, başka bir durumdayken yapabileceklerimin
çok ötesine geçmem için yüreklendirmişti.
Salım artık kararınca bir ağırlığa dayanabilecek kadar
güçlüydü. Bundan sonraki kaygım, sala neleri dolduracağım
ve üstüne koyduklarımı denizde nasıl koruyabileceğimdi;
fakat üzerinde fazla düşünmem gerekmedi. Önce bulabildiğim
bütün tahta ve keresteleri üstüne koydum ve en çok
istediğim şeyleri saptayıp kırarak açıp içlerini boşalttığım,
denizcilerin sandıklarından üçünü salıma indirdim; bunlardan
ilkini ekmek, pirinç, üç parça Hollanda peyniri, gemide
çoğu kez yediğimiz kurutulmuş keçi etinden beş parça ve
denize açılırken yanımıza alıp sonradan kestiğimiz tavuklardan
arta kalan Avrupa mısırı gibi erzaklarla doldurmuştum.
Gemide biraz arpa ve buğday da vardı, ama sıçanların
bunların hepsini yediğini ya da yenilmez hale getirdiklerini
üzüntüyle gördüm. İçkiye gelince, kaptanımıza ait, içlerinde
çeşitli likörler bulunan, tamamını beş altı galonluk fıçıya
doldurduğum birkaç kasa dolusu şişe bulmuştum. Bunları,
sandığa koymaya gerek olmadığından, zaten içinde yer de
kalmadığından ayrı koydum. Denizin epeyce durgun olmasına
karşın ben bu işlerle uğraşırken gelgitin başladığını fark
ettim ve kıyıda kumun üstünde bıraktığım ceket, gömlek
ve yeleğimin suda yüzüp uzaklaştığını hayal kırıklığı içinde
Daniel Defoe
54
gördüm. Dizlerime kadar gelen keten pantolonuma gelince,
suya onunla ve çoraplarımla girmiştim. Bu durum beni yalnızca
giysi aramaya yöneltti ve yeterince de buldum; fakat
başka şeylere, özellikle de kıyıda işime yarayacak aletlere
göz koyduğum için o an gerekenden fazlasını almadım. Benim
için o anda altın yüklü bir gemiden daha değerli, en
işe yarar ödül sayılacak marangoz sandığını, uzun aramalarımdan
sonra buldum. İçindekilere dair iyi kötü bir fikrim
olduğundan, bakmak için hiç zaman yitirmeden onu öylece
salıma indirdim.
Bundan sonraki işim biraz cephaneyle silah bulmaktı.
Büyük kamarada oldukça iyi iki av tüfeğiyle iki tabanca
vardı. Bunları öncelikle birkaç barutluk, küçük bir kese
saçma ve iki eski paslı kılıçla birlikte bir tarafa ayırdım.
Gemide üç varil barut bulunduğunu biliyor, ama topçunun
bunları nereye koyduğunu bilmiyordum; ancak epeyce bir
aramadan sonra ikisini iyi durumda ve kuru, üçüncüsünü
ise su almış halde buldum. O ikisini silahlarla birlikte salıma
yerleştirdim. Artık yeterince yüklendiğime karar verdiğimden,
yelkensiz, küreksiz ve bir dümenden bile yoksunken
bunlarla karaya nasıl ulaşacağımı düşünmeye başladım.
Azıcık bir rüzgâr bile bütün seyrimi altüst etmeye yeterdi.
Güvendiğim üç şey vardı; birincisi çarşaf gibi dingin deniz;
ikincisi, gelgitin yükselip kıyıya doğru ilerlemesi ve üçüncü
olarak da, o andaki hafif rüzgârın karaya doğru esmesi. Bu
durumdayken, sandala ait iki üç kırık kürekle sandıktaki
aletlerden başka, iki testere, bir balta ve bir de çekiç bularak
bu yükle denize açıldım. Salım bir mil boyunca oldukça
iyi yol aldı; yalnızca daha önce çıktığım yerin biraz daha
uzağına doğru gittiğini fark ettim. Bundan dolayı da karaya
doğru biraz akıntı olduğunu anladım, yükümle birlikte
karaya çıkmamı sağlayacak bir rıhtım niyetine kullanabileceğim,
hiç olmazsa bir dere ya da ırmak bulmayı ummaya
başlamıştım.
Robinson Crusoe
55
Tahminim doğru çıktı. Önümde küçük bir açıklık belirdi
ve gelgitin güçlü bir akıntısıyla oraya doğru ilerledim;
böylece salı derenin ortasında tutarak elimden geldiğince
idare etmeye çalıştım. Fakat burada da ikinci bir deniz kazasına
uğruyordum az kalsın; başıma bir de bu gelseydi
kalbim kırılırdı doğrusu; kıyıyı hiç tanımadığımdan salım
bir ucundan bir sığlığın üzerinde karaya oturdu ve öbür
ucu havaya kalktığından bütün yüküm o tarafa doğru kayıp
suya düşecek gibi oldu. Sırtımı sandıklara verip olanca
gücümle onları yerli yerinde tutmaya uğraştım, ama tüm
gücümü bu işe verdiğimden ne sandalı itebildim ne de bulunduğu
yerden kıpırdayabildim. Suyun yükselmesi beni
bir parça dengeye getirinceye dek, sandıkları elimden geldiğince
tutup yarım saate yakın o şekilde durdum ve bundan
kısa bir süre sonra, su yükselmeyi sürdürürken salım
yeniden yüzmeye başladı ve elimdeki kürekle onu kanalın
ağzına ittim. Ardından yukarı doğru yol alarak sonunda,
her iki yakasında da kara bulunan ve güçlü bir gelgit akıntısının
olduğu bir koya vardım. Kıyıya çıkmak için düzgün
bir yer bulmak amacıyla iki yana da baktım, çünkü denizde
birkaç gemi görme umuduyla, dereden yukarı fazla
ilerlemek istemiyordum ve bu yüzden kıyıya olabildiğince
yakın bir yerde yerleşmeye karar verdim.
En sonunda, derenin sağ kıyısında, salımı binbir güçlükle
yönlendirdiğim küçük bir girintiye rastladım ve sonunda
küreğim yere değdiğinde iyice yanaşıp salı içeri sokabildim.
Fakat burada da bütün yüküm denizin dibini boylayacak
gibi oldu; kıyı eğimli olduğundan epeyce sarp biçimde uzanıyordu
ve karaya çıkacak bir yer yoktu; salımın bir ucundan
karaya çeksem öteki ucu havaya kalkacak ve daha önceki
gibi suya batacaktı ki bu durum yükümün tehlikeye girmesine
yol açardı. Bütün yapabileceğim, küreğimi zincir gibi
kullanıp salın kenarını düzlük bir zeminde, suyun üstünden
akması umuduyla kıyıya bağlı tutarak suların yükselmesini
Daniel Defoe
56
beklemekti; beklediğim gibi de oldu. Yeterince su bulur bulmaz
–çünkü salım yaklaşık otuz santimlik bir suyun üstünde
duruyordu– hemen onu o düzlüğe ittim ve iki kırık küreğimi
her iki yanından yere saplayarak onu orada sabitledim;
böylece sular çekilene kadar bekledim ve hem salımı hem de
tüm yükümü zarar görmeden kumsala çıkarttım.
Sonraki işim, çevreyi kolaçan edip konaklayacak ve eşyalarımı
gelebilecek her türlü beladan uzak tutacak düzgün
bir yer araştırmaktı. Anakarada mı, bir adada mı, nerede
bulunduğumu, üstünde kimseler yaşıyor mu, vahşi hayvan
tehlikesi var mı, henüz bilmiyordum. Bulunduğum yere bir
mil uzakta, epeyce sarp ve dik biçimde yükselen, öteki tepelerden
daha yüksekmiş gibi duran ve sırtını kuzeye vermiş
uzanan bir tepe vardı. Av tüfeklerinden ve tabancalardan birisiyle
bir kese barut aldım ve bu şekilde silahlanmış olarak
keşif için o tepenin doruğuna yollandım. Güçlükle zirvesine
çıktıktan sonra büyük bir üzüntüyle kaderimi gördüm: Her
taraftan denizle kuşatılmış bir adada bulunuyordum; epeyce
ötede uzanan birtakım kayalıklarla üç fersah kadar batıda
bulunan, daha küçük iki ada dışında ufukta hiçbir kara parçası
gözükmüyordu.
Ayrıca bulunduğum ada çoraktı ve henüz hiçbirine rastlamasam
da, varlıklarına inanmak için gayet iyi nedenler
gördüğüm vahşi hayvanlar dışında kimsenin yaşamadığı bir
yer olduğunu anlamıştım. Bununla birlikte sayısız kuş da
gördüm ama türlerini çıkaramadım; birkaçını öldürsem de
etlerinin yenip yenmeyeceğini anlayamazdım. Geri dönüş
yolunda büyük bir korunun yanındaki bir ağaçta otururken
gördüğüm kocaman bir kuşu vurdum. İnanıyorum ki
bu, dünya kurulalı beri orada atılan ilk silahtı. Ateş eder
etmez korunun her yanından, her birisi kendi dilinde şaşkın
çığlıklar atarak çeşitli türlerde sayısız kuş havalandıysa da
hiçbirisi benim bildiğim türlerden değildi. Rengi ve gagası
benzediğinden, onu bir tür şahin saymıştım, ama bildikleriRobinson
Crusoe
57
mize kıyasla ne pençesi ne de tırnağı bulunuyordu. Eti de leş
gibiydi; hiçbir işe yaramadı.
Bu keşfimle yetinerek salımın yanına döndüm ve yükümü
karaya çıkartmak başladım ki bu da günümün geri
kalan kısmını aldı. Vahşi bir canavarın beni midesine indirmesinden
korkuyor, geceleyin ne yapacağımı da nerede
yatacağımı da bilmiyordum; gerçi sonradan bu korkularım
boşa çıkacaktı ama o anda bundan haberim yoktu. Yine de
sandık ve kıyıya çıkartmış olduğum tahtalarla, becerebildiğim
kadarıyla kendimi korumaya aldım ve o gece yatmak
için bir tür kulübe yaptım. Yiyecek konusuna gelince, kuşu
vurduğum yerde korudan koşup kaçan yaban tavşanına
benzer üç yaratık görmem haricinde, henüz bu sorunu nasıl
çözeceğimi bilmiyordum.
Artık gemiden işime yarayabilecek pek çok şeyi daha,
özellikle de halatlar ve yelkenler gibi karada gerekebilecek
şeyleri getirebileceğimi düşünmeye başlamıştım ve eğer
mümkün olursa, geminin güvertesine bir sefer daha yapmaya
karar verdim. Çıkacak ilk fırtınada parçalara ayrılacağını
bildiğimden gemiden alabileceğim her şeyi alana kadar
geri kalan her işi bir kenara bırakacaktım. Derken danışma
kurulunu –zihnimdeki düşünceleri demek istiyorum elbette–
toplantıya çağırdım: Salla mı gitseydim acaba? Fakat bu pek
uygun gözükmüyordu; bu yüzden de tıpkı önceki gibi sular
çekildiğinde gitmeye karar verdim ve öyle yaptım; ancak bu
kez kulübemden ayrılmadan önce, üstümde damalı bir gömlek,
keten bir külot ve ayaklarımda da bir çift pabuç kalana
dek soyundum.
Aynı önceki seferdeki gibi gemiye çıktım ve ikinci bir sal
hazırladım. Önceden deneyim kazandığım için, bu defakini
heyula gibi kocaman yapmadığım gibi o kadar çok da yüklemedim;
yine de bana çok faydası dokunabilecek yığınla
şey getirdim: İlkindeki gibi, marangozların depolarında iki
üç çuval dolusu çivi ve enser, büyük bir burgu, bir iki düzine
Daniel Defoe
58
nacak ve hepsinden de önemlisi adına bileğitaşı denilen şeyi
buldum. Bütün bunları, topçuya ait birkaç nesneyle, özellikle
de iki üç demir küskü, iki varil dolusu misket fişeği,
yedi misket tüfeği, başka bir av tüfeği, bir miktar daha barut
ve büyük bir torba dolusu ufak saçmayla birlikte bir tarafa
ayırdım. Bir de büyük bir kurşun levha bulmuştum, ama
öyle ağırdı ki geminin küpeştesinden aşağı atamadım. Bunların
yanı sıra adamların bulabildiğim tüm giysilerini, yedekte
duran büyük bir top yelken bezini, bir hamağı ve birkaç
yatak takımını da alarak ikinci salımı bunlarla doldurdum
ve hepsini büyük bir rahatlıkla, hiçbirine zarar gelmeden,
kıyıya getirdim.
Yokluğum sırasında, en azından erzakımın mideye indirilmiş
olabileceği endişesine kapılmıştım: Fakat geri döndüğümde
hiçbir ziyaretçi izine rastlamadım; yalnızca ben
üstüne doğru gittiğimde biraz öteye kaçıp sonra hareketsiz
duran, sandıklardan birinin üstünde oturmuş, yabani bir kediye
benzeyen bir yaratıkla karşılaştım. Kendinden pek emin
ve umursamaz bir biçimde oturuyor ve benimle tanışmakta
kararlıymış gibi doğrudan yüzüme bakıyordu. Silahımı
üstüne doğrulttum, ama bu hareketten bir şey anlamadığı
için tümüyle kayıtsız kaldı ve kaçmaya yeltenmedi. Bunun
üzerine ona bir parça peksimet attım; bu arada, peksimetim
savurganlık edebileceğim kadar çok sayılmazdı; yine de bir
parçasını ona feda ettim ve o da peksimetin yanına gidip
kokladı, yedi ve sanki memnun olmuşçasına gerisini bekledi
ama daha fazlasını gözden çıkartamayacağım için ona hiç
yüz vermedim: O da çekip gitti.
Barut fıçılarını çok ağır olduklarından açıp parça parça
getirmek zorunda kalmama karşın, ikinci parti yükümü de
kıyıya çıkartarak yelken bezi ve bu amaçla kestiğim birkaç
direkle kendime küçük bir çadır yapmaya koyuldum.
Bu çadırın içine, sudan ve güneşten bozulacağını bildiğim
her şeyi taşıdım ve bütün boş sandıklarla fıçıları, insan ya
Robinson Crusoe
59
da hayvandan gelebilecek ani bir saldırıya karşı korunmak
amacıyla çadırın çevresine sıraladım. Çadırı bitirdikten
sonra, giriş yerini, içerden birkaç tahta ve ters çevirdiğim
boş bir sandıkla emniyete aldım. Yataklardan birini yere
serip, başucuma iki tabancayı ve ulaşabileceğim uzaklığa
da tüfeğimi koyup ilk kez bir yatağa girdim; bir gece önce
pek az uyuduğum, gün boyu bütün bu şeyleri gemiden
toplayıp kıyıya çıkartmaya uğraştığım için epeyce yorgun,
bitkin bir halde olduğumdan bütün gece dingin bir biçimde
uyudum.
Sanıyorum ki bir tek kişinin sahip olabileceğinden çok
daha fazla ve her çeşitten malzemem vardı, ama henüz gözüm
doymamıştı. Gemi hâlâ ayaktayken oradan alabileceğim
her şeyi getirmeyi kafama koymuştum; böylece, her gün
sular çekildiğinde gemiye gidiyor ve şunu ya da bunu getiriyordum,
ama özellikle de üçüncü seferimde, halatlardan
olabildiğince çoğunu getirdim. Beraberinde de bulabildiğim
ufak ipleri ve sicim yumaklarını, gerektiğinde yelkenleri yamamakta
kullanılan yedek yelken bezi parçasını ve bir varil
ıslak barutu da aldım. Kısacası ilkinden sonuncusuna kadar
tüm yelkenleri getirdim; yalnız, artık yelken olarak işe
yaramayacaklarından ve ancak bez niyetine kullanılabileceklerinden
olabildiğince çoğunu götürebilmek için bunları
parçalara ayırmıştım.
Fakat beni en çok rahatlatanı, bunlar gibi beş altı sefer
daha yaptıktan sonra, artık gemide işgüzarlık etmeme değecek
hiçbir şey kalmadığını düşünüyorken, kısacası bütün
aldıklarımdan sonra, büyük bir tekne dolusu ekmek, üç fıçı
rom, bir sandık şeker ve bir çuval iyi cins un bulmamdı. Bu
benim için şaşırtıcıydı, çünkü suyun zarar verdiklerinden
başka erzak bulma umudundan artık vazgeçmiştim. Ekmek
teknesini kısa sürede boşalttım ve bunları yelken parçalarına
sarıp paketledim. Uzun sözün kısası, bütün bunları da sağlamca
kıyıya çıkarttım.
Daniel Defoe
60
Ertesi gün bir sefer daha yaptım ve artık gemide taşınabilir
ve uygun durumda ne varsa o ana kadar talan etmiş olduğumdan
bu kez de halatları sökmeye koyuldum. Kıyıda bir
palamarla iki halatım vardı, uzun halatları taşıyabileceğim
büyüklükte parçalara ayırıp bulabildiğim bütün demir işlerini
bir kenara toplayıp yan yelken direğini, mizana direğini ve
bulabildiğim her şeyi keserek bunlarla büyük bir sal yaptım,
buna bütün bu ağır eşyaları yükledim ve yola çıktım. Fakat
şansım artık tersine dönmeye başlıyordu. Önceki eşyaları
karaya çıkarttığım küçük girintiye girdiğimde, bu seferki
çok hantal ve tıkabasa yüklü olduğundan salı öncekiler gibi
idare edemedim; devrilerek beni ve tüm yükümü suya düşürdü.
Kendi açımdan, kumsala yakın oluşum nedeniyle pek
sorun olmamıştı, fakat yükümün büyük bir kısmı, özellikle
de çok işime yarayacağını umduğum demir işleri kayboldu.
Bununla birlikte gelgit çekildiğinde halatların büyük bir
kısmıyla demirlerin birazını kıyıya çıkarttım; ancak binbir
zahmetle, çünkü onları bulmak için suyun dibine dalmam
gerekiyordu ki bu da beni bitkin düşürdü. Bunun ardından
her gün gemiye çıktım ve alabildiğim her şeyi getirdim.
Artık karaya çıkışımdan bu yana on üç gün geçmişti ve
gemiye her defasında bir çift elin tek başına getirebileceği
kadar şey getirdiğim on bir sefer yapmıştım ve inanıyorum
ki eğer güzel havalar sürmüş olsaydı bütün gemiyi de
parçalara ayırıp taşıyabilirdim. Fakat on ikinci kez gemiye
gitmeye hazırlanırken rüzgârın hızlanmaya başladığını
fark ettim: Yine de sular çekildiğinde güverteye çıktım ve
kamaranın altını üstüne getirdiğimi, artık hiçbir şeyin kalmadığını
düşünüyordum ki içinde çekmeceleri bulunan bir
dolap keşfettim. Çekmecelerin birinde iki üç jilet, büyük bir
makas, on tane ya da bir düzine kadar çatal bıçak; bir diğerinde,
bazısı Avrupa bazısı da Brezilya sikkesi, İspanyol
lirası, biraz altın ve biraz gümüş biçiminde otuz altı pound
eşdeğerinde madeni para buldum.
Robinson Crusoe
61
Bu parayı görünce gülümsedim: “Ah, lanet olasıca!” dedim
yüksek sesle, “Ne işe yararsın ki sen? Benim gözümde
hiçbir değerin yok; hayır, eğilip yerden almaya bile değmezsin;
şuradaki bıçaklardan bir teki bile bu para yığınından
daha değerli; seni kullanabileceğim hiçbir yer yok, o halde
olduğun yerde kal ve canı hiçbir değer taşımayan bir yaratık
gibi denizin dibini boyla.” Ancak ikinci kez düşününce,
parayı da aldım ve bunları da beze sarıp başka bir sal daha
yapmayı düşünmeye başladım. Fakat ben bunu hazırlarken
gökyüzünün karardığını, rüzgârın sertleşmeye başladığını
fark ettim ve bir çeyrek saat sonra karadan doğru esen şiddetli
bir fırtına koptu. Rüzgâr karadan eserken sal yapmanın
anlamsızlığı ve gelgit başlamadan önce karaya çıkmam
gerektiği o anda kafama dank etti. Aksi takdirde kıyıya varamayabilirdim.
Bu düşünceyle kendimi sulara bıraktım ve
gemiyle kumların arasındaki kanalda yüzdüm. Hem üstümdeki
şeylerin ağırlığı hem de rüzgârın çok hızlı esip sular tam
yükselmeden fırtınaya dönüşmesi nedeniyle denizin hırçınlaşması
yüzünden bu bile başlı başına bir güçlüktü.
Çevrem bütün servetimle kuşatılmış, güven içinde uzanıp
yattığım yuvama, küçük çadırıma geri döndüm. Gece fırtına
öyle şiddetli esmişti ki sabah baktığımda gemiden eser
yoktu! Biraz şaşırdım, fakat bana yararı dokunabilecek her
şeyi hiç zaman yitirmeden, hiç tembellik etmeden aldığımı
düşününce keyiflenip rahatladım. Hem biraz daha zamanım
olsaydı bile orada getirebileceğim pek bir şey de kalmamıştı.
Artık gemiye de, oradan alınabilecek şeylere de boş verip enkazından
karaya nelerin vurabileceğine kafa yordum. Sonradan
çeşitli parçalar karaya vurduysa da bunlar benim pek
işime yarayacak türden değillerdi.
Düşüncelerimi artık, karşıma çıkabilecek vahşilere ya da
adada bir yerlerde varsa eğer, vahşi hayvanlara karşı kendimi
sağlama almak üzerinde yoğunlaştırmıştım ve bunu nasıl
yapacağıma, barınağımı toprağın altında bir mağara kazaDaniel
Defoe
62
rak mı yoksa bir çadır kurarak mı yapacağıma dair çeşitli
düşünceler içindeydim; uzun sözün kısası en sonunda ikisini
de yapmaya karar verdim ki bunun hikâyesini anlatmam da
yersiz kaçmaz.
Kısa sürede bulunduğum yerin yerleşmek için uygun olmadığına
kanaat getirdim, çünkü denize yakın, alçak ve bataklık
bir yerdeydi ve özellikle de yakınlarda tatlı su bulunmayışıyla
pek sağlıklı olmadığını düşündüm. Böylece daha
sağlıklı ve elverişli bir yer bulmaya karar verdim.
Durumu pek çok açıdan gözden geçirip kendime uygun
düşeceğini sandığım yönlerini ele aldım: Birincisi, sağlık ve
az önce sözünü ettiğim tatlı suydu; ikincisi güneşin yakıcılığından
korunmaydı; üçüncüsü insan ya da hayvan her türlü
saldırgana karşı güvenlikti; dördüncüsü de deniz manzarasıydı.
Tanrı’nın görüş alanım içine bir gemi göndereceği
beklentisini henüz kafamdan atmaya hazır olmadığımdan
hiçbir kurtuluş olanağını kaçırmamalıydım.
Buna uygun bir yer ararken, yüksek bir tepenin yan tarafında
ufak bir düzlük buldum; bu tepenin düzlüğe bakan
ön yüzü bir evin yan duvarı gibi dimdik aşağı uzanan bir kayaydı;
böylece üstüme yukarıdan aşağı hiçbir şey inemezdi.
Kayanın bir tarafında, bir mağara girişine benzeyen, oyulmuş
kuytu bir yer vardı, ama gerçekte ne bir mağara ne de
kayanın içine giden bir yoldu burası.
Çadırımı, tam bu kuytuluğun önündeki yeşil düzlüğe
kurmaya karar verdim. Bu düzlüğün eni yüz metre ya var
ya yoktu; boyu da bunun iki katıydı ve kapımın önündeki
bahçe gibi uzanıyordu; bittiği yerde de her yönden düzensiz
biçimde deniz kenarındaki alçak zemine doğru iniyordu. Tepenin
kuzey-kuzeybatı cephesine düştüğünden ve yalnızca
buralara özgü biçimde batıdan ve güneyden akşam güneşi
aldığından gündüzleri sıcaktan korunacaktım.
Çadırımı kurmadan önce kuytuluğun önüne, kayaya
kadar yarıçapı yaklaşık on, başıyla sonu arasında da çapı
Robinson Crusoe
63
yaklaşık yirmi metre olan bir yarım daire çizdim. Bu yarım
dairenin içine, sütun gibi dik duruncaya kadar yere gömdüğüm
iki sıra sağlam kazık çaktım; kazıkların toprak üstünde
kalan kısımlarının yerden yüksekliği bir buçuk metreydi ve
uçlarını da sivriltmiştim. İki sıranın arasındaki uzaklık on
beş santimden fazla değildi.
Ardından gemiden kestiğim halat parçalarını alıp bu iki
sıra kazığın arasına alttan yukarıya doğru birbiri üstüne gerdim.
Öteki kazıkları da yaklaşık yetmiş beş santim yükseklikte
ve dıştakilere yaslanacak biçimde, kolon payandası gibi
iç kısma çaktım. Bu çit öyle sağlam oldu ki ne arasından ne
de üstünden ne insan ne de hayvan girebilirdi. Bu iş, özellikle
de ormandan kazık kesilmesi, düzlüğe taşınması ve toprağa
çakılması bana epeyce bir zamana ve emeğe patladı.
Buraya yaptığım giriş bir kapı değil, yukarı çıkmak için
kısa bir merdivendi ve ben içeriye girdiğimde arkamdan yukarı
çekiyordum ve yuvamı böylece tam da istediğim gibi,
bütün dünyayla bağımı kesip gece rahat uyuyacağım biçimde
tümüyle çitle kuşatıp sağlamlaştırmış oldum. Başka türlü
de içim rahat etmezdi zaten, yine de sonradan ortaya çıktığına
göre tehlike geleceğinden endişelendiğim düşmanlara
karşı bu kadar önlem almamın gereği yokmuş.
Bütün servetimi, erzakımı, cephanemi ve yukarıda saydığım
eşyalarımı binbir zahmetle bu çitin, daha doğrusu
kalenin içine taşıdım ve yılın bir mevsiminde bu kesimde
son derece şiddetli yağan yağmurlardan beni korusun diye
de büyük bir çadır yaptım; çadır iki taneydi, içteki küçük
ve onun üstündeki daha büyüktü ve tepesini de yelkenlerin
arasından kurtardığım katranlı muşambayla örttüm.
Şimdi artık kıyıya çıkarttığım yatakta değil, geminin
ikinci kaptanına ait oldukça iyi durumdaki bir hamakta yatıyordum.
Bu tentenin içine bütün erzakımı ve yağmurdan etkilenebilecek
her şeyi taşıdım. Bütün mallarımı bu şekilde içeri
Daniel Defoe
64
koyduktan sonra o ana kadar açık duran girişi kapatarak
bundan böyle giriş çıkışlarımı, daha önce sözünü ettiğim,
kısa bir merdiven aracılığıyla yapmaya başladım.
Bunlardan sonra kayanın içini oymaya başladım ve buradan
kazdığım bütün toprak ve taşları çadırımın dışına,
çitimin içine taşıyarak bir tür teras yaptım ve bu sayede zemin
yerden yarım metre yükselmiş oldu. Artık çadırımın
hemen arkasında, evimin kileri vazifesini gören bir mağaram
olmuştu.
Her şeyi belirli bir kusursuzluğa eriştirmek epeyce bir
emeğimi ve günlerimi aldı; bundan böyle artık düşüncelerimi
meşgul eden öteki işlere bakmalıydım. Yoğun, kara bir
buluttan bir yağmur fırtınasının başlaması, ani bir şimşeğin
çakması ve peşinden de bunların doğal sonucu olan muazzam
bir gök gürültüsünün patlamasıyla çadırımı kurup
mağarayı oyma planlarımı oluşturmam aynı ana denk geldi.
Şimşek çaktığında zihnimde de şimşek hızıyla bir ışık
çakmasında şaşılacak bir yan yoktu: Eyvah, barutum! Bunu
düşündüğümde yüreğim duracak gibi oldu, bir patlayışla
bütün barutum yok olabilirdi ki yalnızca savunmam için
değil, yiyeceğimi sağlamak için de tümüyle ona bağımlıydım.
Öte yandan, barut ateş almış olsa, canımın tehlikeye
düşeceği ve kim vurduya gidebileceğimse aklımın ucundan
bile geçmedi.
Bu benim üstümde öyle bir etki yaratmıştı ki, fırtına
geçtikten sonra bütün inşaat ve sağlamlaştırma işlerimi bir
yana bırakıp barutu bölmek, başıma ne gelirse gelsin hepsinin
birden ateş almaması için ufak miktarlarda saklamak
ve böylece birinin ötekileri de ateşe vermemesi umuduyla
birbirinden ayrı muhafaza etmeye yarayacak torbalarla kutular
yapmaya koyuldum. Bu işi yaklaşık iki haftada bitirdim:
Hepsi yüz kilonun biraz üzerinde çeken barutum, sanırım
en az yüz pakete bölünmüş oldu. Islanmış olan fıçıya
gelince onun herhangi bir tehlike yaratacağından endişem
Robinson Crusoe
65
yoktu; bu yüzden onu, mutfağım diye adlandırdığım yeni
mağarama koydum. Geri kalanları ise, yerlerini dikkatlice
işaretleyip kayaların arasındaki oyuklara ıslanmayacakları
biçimde gizledim.
Bu işleri yaparken ara verdiğim zamanlarda oyalanmak
amacıyla, yenecek bir şey vurabilir miyim diye görmek için
her gün en az bir kez tüfeğimle dışarı çıkıyor ve yavaş yavaş
adanın nimetleriyle tanışıyordum. Dışarı ilk çıkışımda,
hemen adada keçilerin bulunduğunu keşfederek buna çok
sevindim, ama hemen ardından da işin zorluğunu gördüm;
yani öyle ürkek, kurnaz ve öylesine ayağına tezdiler ki onları
yakalamak dünyanın en güç işiydi. Fakat bundan gözüm yılmadı,
her an bir tane vurabileceğimden hiç kuşkum yoktu ve
bu da kısa süre sonra gerçekleşti. Uğrak yerlerini bulduktan
sonra beklemeye koyuluyordum: Beni vadide görüp görmediklerini
izliyordum; beni görmüşlerse, kayaların üstünde
olmalarına karşın ödleri patlamışçasına kaçıyorlardı. Fakat
vadide otluyorlarsa ve ben de kayaların üstündeysem bana
dikkat etmiyorlardı ki bundan da, görüş açılarının konumu
nedeniyle gözleri yere dikildiğinden üstlerindeki nesneleri
anında göremedikleri sonucunu çıkarttım ve bundan böyle
de bu yöntemi izledim. Her zaman önce kayalıklara tırmanıyor
ve çoğunlukla hedefi bulacak biçimde nişan alıyordum.
Bu yaratıklara ilk kez ateş ettiğimde, yanında emzirdiği bir
oğlağı bulunan ve bu yüzden de içimi sızlatan dişi bir keçiyi
vurdum. Anası vurulup düştüğünde oğlak, ben gidip onu
alana dek yanından ayrılmadı. Yalnızca bu da değil, yaşlı keçiyi
omuzlayıp götürdüğümde oğlak barınağıma kadar beni
izledi; bunun üzerine keçiyi yere bırakıp oğlağı kollarıma
aldım ve onu besleyip evcilleştirme umuduyla çitimden içeri
taşıdım. Fakat hiçbir şey yemedi; bu yüzden de öldürüp ben
onu yemek zorunda kaldım. Bu ikisi uzun süre et ihtiyacımı
giderdi, çünkü erzakımı, özellikle de ekmeğimi becerebildiğim
kadar tutumlu yiyordum.
Daniel Defoe
66
Yerleştikten sonra ateş yakacak bir yer ve yakacak şey
bulmamın elzem olduğunu anlamıştım; bunun için yaptıklarımı,
ayrıca mağaramı nasıl genişlettiğimi ve yaşamımı
nasıl kolaylaştırdığımı yeri geldiğinde ayrıntısıyla anlatacağım,
ama şimdi kendimden, yaşama dair pek de az sayılmayacağını
tahmin edebileceğiniz düşüncelerimden söz
açmam gerek.
Durumuma ilişkin beklentim iç karartıcıydı; şiddetli
bir fırtına tarafından, niyetlendiğimiz yolculuğun ve ticari
rotaların epeyce uzağındaki, hatta yüzlerce fersah denilebilecek
kadar ötesindeki bu adaya atılmakla kalmamıştım
yalnızca; ıssız bir yerde yapayalnız bir biçimde yaşamımın
sonuna dek kalmamın Tanrı’nın bir kararı olduğuna inanmak
için de çok haklı nedenlerim vardı. Bunlar aklıma
geldikçe yanaklarımdan aşağı acı gözyaşları süzülüyor ve
bazen kendi kendime, Tanrı’nın kullarını niye tamamen
mahvettiğini ve onları niye böyle sefil kıldığını soruyor; bu
kadar umarsız, terk edilmiş, böylesine sıkıntı içindeyken
bu tür bir yaşam için şükretmenin mantıksızlığını düşünüp
sitem ediyordum.
Fakat içimdeki bir şey, beni daima bu düşüncelerimi hızla
gözden geçirmeye yöneltip kınıyordu. Özellikle de bir gün,
deniz kenarında elimde silahım, içinde bulunduğum durum
üzerine derin düşüncelere dalmış yürürken sağduyum bana
bir de öteki türlü sitem etti: “Tamam, yalıtılmış bir durumdasın,
doğru, ama anımsa bakalım, geri kalanlarınız nerede
şimdi? Sandalda on bir kişi değil miydiniz? Öteki on kişi
nerede? Onlar niye kurtulmadı da bir tek sen sağ kaldın?
Sen niye seçildin bir tek? Orada mı olmak daha iyi, burada
mı?” Ve ardından denizi işaret ettim. Bütün kötülerin içinde,
ne kadar kötülük ederlerse etsinler, iyi bir taraf mutlaka
vardır derler.
Derken yaşamımı sürdürmek için ne kadar çok şeye sahip
olduğum geldi aklıma ve eğer gemi ilk karaya oturduğu
Robinson Crusoe
67
yerden sürüklenip kıyının, bütün o şeyleri oradan alabilmeye
zaman bulacağım kadar yakınına gelmeseydi –ki bu yüz
binde bir ihtimaldi– halimin nice olacağı... Karaya ilk ayak
bastığım zamanki gibi, yaşamam için gerekli şeyler ya da onları
sağlayıp saklayabileceğim koşullar olmaksızın yaşamak
zorunda kalsaydım halim nice olurdu? “Özellikle de,” dedim
yüksek sesle (kendi kendime elbet), “Silahsız, cephanesiz,
herhangi bir şey yapabilmemi sağlayacak aletler olmaksızın,
giysisiz, yataksız, çadırsız ya da üstümü örtecek bir şey
olmaksızın ne yapardım ben?” ve şu anda bütün bunlara
yeterli miktarda ve cephanem bittiğinde silahsız da yaşayabilmemi
sağlayacak biçimde sahiptim. Böylece yaşadığım
sürece başka hiçbir şey istemeden geçinip gidebileceğim görüşüne
vardım, çünkü başından beri, yalnızca cephanem bittiğinde
değil sağlığımın bozulup gücümün azalacağı zamanlarda
ortaya çıkabilecek durumlarla nasıl başa çıkacağımı
da hesaplıyordum.
Cephanemin tek bir patlamayla yok olup gitme fikrinin
şakasına bile dayanamadığımı itiraf edeyim; yani, barutuma
yıldırım düşmesini kastediyorum. Az önce de anlattığım
gibi, şimşek çakıp gök gürlediğinde bu düşünce beni müthiş
bir şaşkınlığa uğratmıştı.
Dünyada daha önce hiç duyulmamış biçimde sessiz bir
yaşamın melankolisine kapılmak üzere olduğum şu anda,
her şeyi başından alıp sırasıyla devam edeceğim. Hesabıma
göre, yukarıda sözünü ettiğim biçimde bu berbat adaya
düşüşüm, bizim oralarda güneşin sonbahar dönencesine
girmişken burada tam tepemde bulunduğu 30 Eylül’deydi,
çünkü ekvatorun kuzeyinde, dokuz derece yirmi iki dakika
enleminde bulunduğumu gözlem yoluyla çıkartmıştım.
On ya da on iki gündür burada bulunuyorken, defter, kalem
ve mürekkepsizken zaman hesabımı şaşıracağım, hatta
Kutsal Pazar günlerini bile unutabileceğim aklıma geldi. Ben
de bunu önlemek için, bıçağımla büyük bir tahtanın üstüne
Daniel Defoe
68
büyük harflerle, “30 Eylül 1659’da burada karaya çıktım,”
yazarak bir kazığa çaktım ve bunu bir haç biçiminde kıyıya
ilk ayak bastığım yere diktim. Kare biçimli bu kazığın
kenarlarına bıçağımla her gün bir çentik atıyordum ve her
yedinci çentikle her ayın ilk gününü geri kalanlardan daha
uzun çiziyordum; bu şekilde takvimimi ya da haftalık, aylık
ve yıllık zaman hesabımı tutuyordum.
Bundan sonraki adım, yukarıda sözünü ettiğim gibi gemiye
yaptığım çeşitli seferlerde oradan aldığım, ancak daha
önce açıp bakmadığım, daha değersiz ama daha faydasız
sayılmayacak şeyleri incelemekti. Bunların içinde isteyip
istemediğimden emin olmadığım için tümünü rastgele bir
araya topladığım, özellikle kalemler, mürekkep ve kâğıt,
kaptana, topçuya ve marangoza ait çeşitli paketler; üç
dört pusula, bazı matematik gereçleri, kadranlar, büyüteçler,
haritalar ve denizcilik kitapları da bulunuyordu. Bana
İngiltere’den gönderilen kargonun içinden çıkan ve yola
çıkarken eşyalarımla birlikte paketlediğim üç tane oldukça
iyi durumda İncil ile bazı Portekizce kitaplar bulmuştum.
Bu kitapların içinde iki üç tane Katolik dua kitabıyla özenle
güvence altına aldığım birkaç başka kitap vardı. Gemide,
başlarına gelenlere yeri geldikçe değineceğim iki kediyle
bir köpeğimiz bulunduğunu da söylemeliyim. İki kediyi de
karaya çıkartmıştım beraberimde; köpeğe gelince, gemiden
atlamış, ilk yükümü karaya çıkarttığımın ertesi günü
yüzerek bana gelmiş ve yıllarca büyük bir bağlılıkla bana
hizmet etmişti. Bana bir şeyler getireceğine, eşlik edeceğine
benimle konuşmasını istemiştim hep ama böyle bir şey
olmazdı elbet. Daha önce belirttiğim gibi kalem, mürekkep
ve kâğıt da bulmuş, onları olabildiğince dikkatli kullanmıştım.
Mürekkebin yettiği sürece olup biteni titizlikle
kaydettim, ama bitince aklıma gelen hiçbir yöntemle mürekkep
yapmayı başaramadığımdan yazmayı sürdürmem
de mümkün olmadı.
Robinson Crusoe
69
Bundan da gemiden topladıklarımdan başka yığınla
şeye ihtiyacım olduğunu akıl ettim. Bunlar içinde mürekkep
başta geliyordu; toprağı kazmak ve sonra da atmak
için bir bel, kazma ve kürek de gerekiyordu; dikiş iğnesi,
toplu iğne ve iplik de yoktu; beze çaputa gelince, bir süre
sonra fazla güçlük çekmeden bundan vazgeçmeyi öğrendim.
Bu aletlerin yokluğu, yaptığım her işi ağırlaştırıyordu;
küçük barınağımı tümüyle bitirip çevresini düzenlemem
neredeyse bir yılımı aldı. Zorla kaldırdığım ağır direk ve
kazıkların ormandan kesilip hazırlanması ve hele de eve götürülmesi
epeyce sürüyordu; bu yüzden bazen iki günümü
bu kazıklardan birini kesmeye ve eve getirmeye ayırıyor,
üçüncü günü de toprağa çakmakla uğraşıyordum. Başlangıçta
kazıkları çakmak için ağır bir kütüğü kullanıyordum
ama sonunda bu işi demir küskülerden birisiyle yapmayı
akıl edebildim; yine de o direk ve kazıkları çakmak epeyce
emek isteyen, yorucu bir işti.
Fakat yapmak zorunda olduğum bir işin yoruculuğuna,
bu işi yapmak için bolca zamanım varken kafamı yormama
gerek var mıydı? Ayrıca bu işler bitseydi bile, her gün yaptığım
gibi yiyecek bulmak için adayı dolaşmak dışında başka
işimin olmadığının da farkındaydım en azından.
Artık durumumu ve çakılıp kaldığım koşulları ciddi biçimde
düşünmeye başlamıştım. İçinde bulunduğum durumu
yazmaya koyuldum; pek mirasçım olacak gibi gözükmüyordu,
peşimden buraya geleceklere bırakmak için değil
de her gün zihnime üşüşüp bana acı veren düşüncelerden
kurtulmak için; sağduyum artık moral bozukluğumu alt
etmeye başladığında kendimi elimden geldiğince avutmaya
ve durumumu daha kötüsünden ayırt edebilirim diye
kötünün karşısına iyiyi koymaya başladım. Bir borçluyla
alacaklısı gibi, katlandığım sıkıntıların karşısına, tarafsız
bir biçimde keyfini sürdüğüm nimetleri koydum; böylece
şunlar çıktı ortaya:
Daniel Defoe
70
Bir bütün olarak bakıldığında, dünyada bunun kadar
üzücü bir durumun az bulunacağının kuşku götürmez bir
kanıtıydı bunlar, ama yine de içinde şükredilecek, hem
olumsuz hem olumlu bir şeyler vardı; varsın bu da, yeryüzündeki
en sefil durumlardan birine düşmüş birisinin deneyimlerinden
çıkarttığı, içinde her zaman kendimizi rahatlatacak
bir şeyler bulabileceğimiz ve iyiyle kötüyü tanımlarken
hesabın gelir hanesine koyabileceğimiz bir açıklama
olarak kalsın.
Kötü
Her tür kurtuluş umudundan yoksun
biçimde korkunç, ıssız bir adaya
düştüm.
Sanki mutsuz olayım diye özellikle
seçilip bütün dünyadan ayrı düşürüldüm.
İnsanoğlundan ayırdılar beni; bir
münzeviyim; insan toplumundan
sürgün edilmiş birisi.
Sırtıma giyecek hiç giysim yok.
Savunmasızım, insan ya da hayvandan
gelebilecek saldırılara direnebileceğim
hiçbir şey yok elimde.
Konuşabileceğim ya da beni avutacak
bir tek insan yok.
İyi
Ama hayattayım; geri kalan tüm
mürettebat gibi boğulmadım.
Ama ölümden dönmek için bütün
bir mürettebatın içinden de seçildim;
hem beni mucizevî bir biçimde
ölümden kurtaran Tanrı, bu
koşullardan da kurtarabilir.
Ama açlık çekmiyor ve yaşamımı
sürdürmek için hiçbir şeyin bulunmadığı
çorak bir yerde telef olmuyorum.
Ama giysilerim olsa bile onları
giyemeyeceğim kadar sıcak bir iklimdeyim.
Ama Afrika sahilinde gördüklerim
gibi, bana zarar verecek hiçbir
vahşi hayvana rastlamadığım bir
adaya düştüm; ya gemim oralarda
batsaydı ne yapardım?
Ama Tanrı, hem ihtiyaçlarımı karşılamam
hem de neredeyse ölünceye
dek yaşamımı sürdürmeme
yarayacak şeyleri alabilmem için
mucizevî bir biçimde gemiyi kıyıya
yakın bir yere gönderdi.
Robinson Crusoe
71
Kendimi artık durumumdan keyifli sonuçlar çıkartmaya
alıştırıp, bir gemi görebilir miyim diye denizi gözlemekten
vazgeçerek, yani bu tür şeyleri bir yana bırakarak yaşam biçimimi
düzenlemeye ve elimden geldiğince işleri kolaylaştıracak
yollar bulmaya vermiştim.
Sağlam kazıklar ve halattan yapılma bir çitle çevirdiğim,
bir kayanın dibinde kurduğum bir çadırdan ibaret barınağımı
zaten anlatmıştım, ama artık bu çitten duvar diye söz
edebilirdim, çünkü dışına çim keseklerinden oluşturduğum,
yarım metre kalınlıkta bir tür duvar daha çekmiştim ve sanırım
bir buçuk yıl kadar bir zaman sonra bunlar da büyüyüp
kayaya yaslanan kirişler biçimini aldılar; yılın bazı zamanlarında
epeyce şiddetli olabilen yağmurdan korunmak için de
bunları ağaç dallarıyla kapladım.
Bütün eşyalarımı bu sığınağın ve arka tarafa yaptığım
mağaranın içine nasıl getirdiğimden de söz etmiştim. Fakat
başlangıçta bu eşyalar hiçbir düzene sokulmadığı, karmakarışık
bir yığın halinde durdukları için her yeri kapladıklarını
da söylemem gerek. Dönecek yerim kalmamıştı; bu yüzden
mağaramı genişletmeye koyuldum ve toprağın içinde ilerledim.
Gevşek, kumlu bir kaya olduğundan harcadığım emeği
boşa çıkartmıyordu; böylece vahşi hayvanlara yem olmayacağımı
anlayınca yanlara doğru da ilerledim. Sağ tarafta
kayanın içine doğru kazarak yeniden sağa dönüp tümüyle
dışarı çıktım ve kendime, barınağımın ya da kalemin dışına
çıkabileceğim bir kapı açtım.
Bu da çadırıma ve kilerime bir arka yol ve benim için de
bir giriş çıkış olanağı yaratmakla kalmayıp eşyalarımı saklamam
için yer de kazandırdı.
Şimdi kendimi bir sandalye ve bir masa gibi, en çok ihtiyaç
duyduğumu anladığım şeyleri yapmaya verdim. Çünkü
bunlar olmaksızın bu dünyada sahip olduğum pek az zevkin
bile tadını çıkartamazdım; masasız, o kadar büyük bir zevkle
yazamaz ya da yemek yiyemez, bir sürü şeyi yapamazdım.
Daniel Defoe
72
Böylece işe koyuldum. Yeri gelmişken söylemeliyim
ki mantık matematiğin özü ve temeli olduğu için, her şeyi
mantığa uygun biçimde belirleyip birbiriyle bağdaştırarak ve
nesneler hakkında en mantıksal kanaatlere vararak herkes
zamanla her tür mekanik zanaatta ustalaşabilir. Ömrümde
elime hiç alet almamıştım; yine de zamanla, emek, özen ve
buluşla sonunda her istediğimi yapacak hale geldim, hele
de gereken aletlerim varsa. Bununla birlikte hiçbir alet kullanmadan
da yığınla şey yaptım; kimini de bir keser ve bir
nacak dışında bir şeye gerek duymaksızın becerdim ki belki
de daha önce onları kimse bu şekilde ve bunca zahmetle
yapmamıştır. Mesela bir tahta levha yapmak istiyorsam
bu işin, bir ağaç kesip bir kütüğün üstünde önüme koyarak
baltamla her iki yanı da düzleşinceye ve bir kereste inceliğine
ulaşıncaya kadar yontmaktan, ardından da keserimle
düzeltmekten başka bir yolu yoktu. Bu yöntemle koca bir
ağaçtan ancak tek bir tahta yapabilmiştim, ama bir kereste
ya da bir tahta yapmamın bol miktarda zaman ve emek harcamak,
sabır göstermek dışında da bir yolu yoktu ki. Zaten
zamanımın ya da emeğimin pek az değeri vardı ve şöyle ya
da böyle harcanacaktı.
Bununla birlikte yukarıda söz ettiğim gibi, ilk iş olarak
kendime bir masayla sandalye yaptım; bu iş için gemiden
salıma yükleyip getirdiğim kısa tahtaları kullandım. Fakat
bu tahtalardan bir kısmını yukarıdaki şekilde işlemeye başlayınca,
mağaranın bir duvarı boyunca bütün aletlerimi, çivilerimi
ve demirlerimi üzerine koyabileceğim, yarım metre
genişlikte, üst üste raflar da yaptım; yani uzun sözün kısası,
her şeyi yerli yerince koyduğum için aradığımda kolaylıkla
bulabiliyordum. Silahlarımı ve asılabilecek öteki şeyleri
asmak için de kayanın duvarına çiviler çakmıştım; böylece
mağaramı gören birisi gerekli her türlü şeyin bulunduğu bir
ambar sanabilirdi ve her şey öylesine elimin altındaydı ki bütün
eşyalarımın son derece düzen içinde olduklarını görmek
Robinson Crusoe
73
bana büyük bir zevk veriyordu. En keyiflisiyse aradığımı hemen
bulmaktı.
Her gün yaptıklarımı kaydettiğim bir günlük tutmaya
başlayışım işte bu sıralardaydı, çünkü başlangıçta doğrusunu
söylemek gerekirse telaş içindeydim; yalnızca çalışma
telaşı da değildi bu, kafam kaygılarla doluydu ve günlüğüme
pek çok can sıkıcı şey yazabilirdim; mesela şöyle bir
şeyler diyebilirdim: “30’u – Boğulmaktan kurtulup karaya
çıktıktan sonra sağ kaldığım için Tanrı’ya şükredeceğime,
önce mideme bolca dolmuş tuzlu suyu kusup kendimi biraz
toplayınca da ellerimi yumruk yapıp kafama gözüme vurarak
üzüntüden kumsalda koşmaya başladım ve ‘Bittim ben,
bittim!’ diye yorulup tükeninceye dek bağırdım. Dinlenmek
için yere uzanmak zorunda kaldım, fakat vahşi hayvanlara
yem olma korkusuyla uyumayı göze alamadım.”
Bundan birkaç gün sonra, gemiye gidip taşıyabildiğim
her şeyi almamın ardından yine de küçük bir dağın üstüne
çıkıp belki bir gemi görürüm umuduyla denizi gözetlemekten
kendimi alıkoyamıyordum; derken uzaklarda bir yelken
gördüğümü hayal ederek kendimi bunun umuduyla avutuyor
ve âdeta kör oluncaya kadar hiç durmadan ardından
baktıktan sonra görüntüyü yavaşça yitirdiğimde oturup küçük
bir çocuk gibi ağlayarak aptallığım yüzünden üzüntümü
daha da artırıyordum.
Fakat bu gibi şeylerin belli ölçüde üstesinden gelip evimi
ve barınağımı düzene soktuktan, kendime elimden geldiğince
güzel bir masayla sandalye yaptıktan sonra günlüğümü
tutmaya başladım; mürekkebim kalmayınca bırakmak zorunda
kaldığım yere kadar, daha önce çoğunun üzerinde
durduğum için tekrar olsa da bir kopyasını buraya aktaracağım.

75
Beşinci Bölüm
Kendine Ev Yapıyor – Günlük
30 Eylül 1659 – Enginlerde seyrederken korkunç bir
fırtınada gemisi batmış ben, zavallı sefil Robinson Crusoe,
“Ümitsizlik Adası” adını verdiğim bu berbat, uğursuz adada
karaya çıktım; gemimde kim var kim yok hepsi boğuldu,
ben de neredeyse ölüyordum. Günün geri kalanını, içine
düştüğüm feci koşullar nedeniyle kendime acıyarak geçirdim;
şöyle ki, ne yiyeceğim, ne evim, ne giysilerim, ne silahım,
ne de gidecek bir yerim vardı ve kurtuluşa ilişkin hiç
umudum olmaksızın beni bekleyen tek şey ölümdü; ya vahşi
hayvanlara yem olacak ya vahşiler tarafından öldürülecek
ya da yiyecek bulamadığım için açlıktan ölecektim. Gecenin
yaklaşması üzerine, vahşi yaratıklardan korkumdan bir ağacın
tepesinde yattım, bütün gece yağmur yağmasına karşın
da deliksiz uyudum.
1 Ekim – Sabahleyin büyük bir şaşkınlıkla, geminin gelgitle
sürüklenip adanın yakınında sahile vurduğunu görünce
bir bakıma içim rahatladı; parçalara ayrılmadan, henüz
ayaktayken, fırtına dindiğinde güverteye çıkıp oradan biraz
yiyecek ve işime yarayacak şeyler alabileceğimi düşündüm,
ama bir yandan da, eğer hepimiz gemide kalmış olsaydık
belki gemiyi kurtarabileceğimizi ya da en azından şimdi olDaniel
Defoe
76
duğu gibi hepsinin birden boğulmayabileceğini, belki de geminin
enkazından bizi dünyanın başka bir yerine taşıyacak
bir sandal yapabileceğimizi düşününce, yitirdiğim yoldaşlarım
için duyduğum acı tazelenmişti. Bugünün büyük bir
kısmını kafamı bu tür şeylere yorarak geçirdim; en sonunda
geminin neredeyse tümüyle kuru kaldığını görerek kumun
üzerinden olabildiğince yakınına gittim ve sonra yüzerek gemiye
çıktım. Bu gün de yağmur yağmayı sürdürdü; ancak
artık hiç rüzgâr yoktu.
Ekim’in 1’inden 24’üne kadar – Bu aradaki günlerin tamamını,
gemiden alabileceklerimin hepsini alıp denizin her
yükselişinde sallarla karaya taşıdığım seferler düzenlemekle
geçirdim. Bu günlerde epey yağmur yağmasına karşın havanın
belirli aralıklarla düzeldiği de oldu, ama anlaşılan o ki
buraların yağmur mevsimiydi.
20 Ekim – Salım ve onunla birlikte üstündeki bütün eşyalar
alabora oldu; ancak sular sığ ve eşyalar da epey ağır
olduklarından kaybolup gitmediler ve sular çekildiğinde çoğunu
kurtardım.
25 Ekim – Bütün gece ve gündüz ara sıra şiddetlenen bir
rüzgâr eşliğinde yağmur yağdı; rüzgâr güçlü estiğinden bu sırada
gemi de parçalandı, artık enkazı dışında seçemiyorum;
o da yalnızca sular çekildiği zaman. Bugünü gemiden kurtardığım
eşyaları yağmurdan zarar görmesinler diye üstlerini
örtüp korumaya almakla geçirdim.
26 Ekim – Bütün günüm barınağımı kuracağım bir yer
bulmak için kumsalı arşınlayarak geçti; en büyük derdim,
geceleyin vahşi hayvanlardan ya da insanlardan gelebilecek
saldırılara karşı kendimi güvene almaktı. Geceye doğru bir
kayanın altında düzgün bir yer buldum ve konaklayacağım
yeri bir yarım daire çizerek belirleyip, burayı içeriden aralarına
halat çektiğim, dışarıdan ise çimle sıvadığım iki sıralı
kazıktan oluşan bir duvar ya da korunakla güçlendirmeye
karar verdim.
Robinson Crusoe
77
Ayın 26’sından 30’una kadar, zamanın bir kısmında sağanak
biçiminde yağmur yağmasına karşın tüm eşyalarımı
yeni barınağıma taşımak için didindim.
31’i sabahında silahımı alıp yiyecek aramak ve çevreyi
kolaçan etmek için dışarı çıktığımda bir keçi vurdum, oğlağı
da beni eve kadar izledi; oğlak hiçbir şey yemediği için sonradan
onu da öldürdüm.
1 Kasım – İçine hamağımı asabileceğim iki kazık çakılabilecek
kadar büyük yaptığım çadırımı kayanın altına kurdum
ve orada ilk gecemi geçirdim.
2 Kasım – Bütün sandıklarımı, tahtalarımı ve sallarımı
yaptığım kalas parçalarını sıraladım ve bunlarla korunağım
olarak belirlediğim yerin iç kısmında çevreme bir çit oluşturdum.
3 Kasım – Tüfeğimi alıp çıktım ve ördeğe benzer, etleri
son derece lezzetli iki kuş vurdum. Öğleden sonra kendime
bir masa yapmak için işe koyuldum.
4 Kasım – Bu sabah çalışacağım, tüfeğimle avlanmaya
gideceğim, uyuyacağım ve oyalanacağım zamanları düzenlemeye
başladım, şöyle ki: Yağmur yağmazsa her sabah tüfeğimi
alıp iki üç saat yürüyordum; ardından yaklaşık on bire
kadar kendimi işe veriyor, sonra da elimde bulunanlardan
bir şeyler yiyordum. O saatlerde hava aşırı sıcak olduğundan
on ikiden ikiye kadar yatıp uyuyordum ve ardından da,
akşamüstü yeniden çalışmaya başlıyordum. Aynı koşullarda
kim olsa bir süre sonra aynı hüneri edineceğine inandığım
gibi, zaman ve ihtiyaçlar, beni de sonraları tam anlamıyla
doğal bir zanaatkâra dönüştürdüyse de, henüz çok beceriksiz
bir işçi olduğum için bu günle bir sonraki günümün çalışma
saatleri hep masamı yapmakla geçti.
5 Kasım – Bugün silahım ve köpeğimle birlikte dışarılarda
geçti ve vahşi bir kedi vurdum; postu oldukça yumuşaktı,
ama eti beş para etmezdi; öldürdüğüm her yaratığın postunu
yüzüp kurutuyorum. Yeniden deniz kenarına geldiğimDaniel
Defoe
78
de ayırt edemediğim türlerde bir sürü deniz kuşu gördüm;
fakat ben ne olduklarını anlamaya çalışarak bakınırken iki
üç tane fokun denize dalıvermesiyle şaşkına dönüp biraz da
korktum.
6 Kasım – Sabah yürüyüşümün ardından masam üzerinde
çalışmayı sürdürdüm ve pek beğenmediysem ve çok
geçmeden tamir etmeyi öğrenmek zorunda kaldıysam da
bitirdim.
7 Kasım – Artık havalar düzelmeye başlamıştı. 7’sinde,
8’inde, 9’unda, 10’unda ve 12’sinin bir bölümünde (11’i pazar
olduğundan çalışmadım) kendimi tümüyle sandalyenin
yapımına verdim ve büyük zahmetlerle iyi kötü biçimlendirdim,
ama hiçbir zaman hoşuma gitmedi ve daha yaparken
bile birkaç kere parçalara ayırdım.
Not: Bir zaman sonra pazar günlerimin hesabını tutmaya
boş verdim, çünkü haçın üzerinde onları işaretlemeyi atlayınca
hangisinin hangisi olduğunu unuttum.
13 Kasım – Bugün yağmur yağdı; beni oldukça ferahlatıp
toprağı da serinletti ama eşliğindeki berbat fırtına ve şimşekler,
barutum yüzünden beni fazlasıyla korkuttu. Fırtına
diner dinmez, barut stokumu tehlikeden uzak tutacak biçimde
olabildiğince küçük paketler haline getirmeyi kafaya
koydum.
14, 15, 16 Kasım – Bu üç günü yarım, en fazla da bir
kilo barut alacak küçük kare sandık ya da kutular yapmakla
geçirdim ve böylece barutu içlerine koyduğumda bunları
olabildiğince birbirinden uzak ve güvenli yerlerde saklayabilecektim.
Bu günlerden birinde adını bilmediğim, ama eti
yenebilen bir kuş vurdum.
17 Kasım – Bugün yer kazanıp rahat edeyim diye çadırımın
arkasını kayanın içine doğru kazmaya başladım.
Not: Bu iş için özellikle şu üçünü istiyordum; bir kazma,
bir kürek ve bir el arabası ya da sepet; böylece işi bırakıp
bu ihtiyacımı nasıl karşılayacağımı ve kendime bazı aletler
Robinson Crusoe
79
yapmayı düşünmeye başladım. Kazma yerine, ağır olmakla
birlikte yeterince işe yarayabilecek demir küsküleri kullanabilirdim;
ancak geriye bir kürek ya da bel kalıyordu ki
bunlardan hiç olmazsa birisi son derece gerekliydi; hatta bu
olmaksızın hiçbir şey yapamazdım, ama nasıl bir şey yapacağımı
da bilmiyordum.
18 Kasım – Ertesi gün ormanda araştırma yaparken,
aşırı ölçüde sert olması yüzünden Brezilya’da demir ağacı
dedikleri ya da ona benzeyen bir ağaç buldum. Bu ağaçtan
büyük bir emekle ve neredeyse baltamı körelterek bir parça
kestim ve çok ağır olduğundan aynı güçlükle eve getirdim.
Ağacın aşırı sertliği, benim de çaresizliğim yüzünden, buna
ufaktan ufaktan bir kürek ya da bel biçimi vermem epey bir
zamanımı aldı. Sapına tam da bizim İngiltere’de kullandığımız
biçimi vermeme karşın alttaki geniş kısmının boğazına
demirden bir basamak geçiremediğim için uzun süre dayanmazdı.
Bununla birlikte ihtiyacımı görecek kadar işe yaradı,
ama inanıyorum ki hiçbir kürek ne bu biçimde yapılmış ne
de yapımı benimki kadar uzun sürmüştür.
Hâlâ eksiğim vardı, çünkü bir sepet ya da el arabası gerekiyordu
bana. Sepet örmek için esnek dallara benzer malzemem
olmadığından, en azından şimdilik böyle bir malzemeye
rastlamadığımdan sepeti hiçbir biçimde yapmam
mümkün değildi; el arabasına gelince, tekerlek dışında geri
kalanını yapabileceğimi umuyordum, ama tekerlek işini
nasıl çözeceğime ilişkin hiçbir fikrim olmadığı gibi bunun
nasıl becerileceğini de bilmiyordum. Kaldı ki tekerleği döndürmesi
için dingile geçirecek demir çubukları yapmanın bir
yolu yoktu; bu yüzden buna boş verip mağaradan kazdığım
toprağı taşıyıp atmak için kendime, ırgatların duvarcı ustalarına
harç taşırken kullandıklarına benzer tekne gibi bir şey
yaptım.
Benim için bu, küreği yaparkenki kadar güç olmadı, ama
yine de tekneyle küreğin yapımı derken bir de el arabası
Daniel Defoe
80
yapmak için boşa giden uğraşım en az dört günümü aldı.
Çok az aksattığım silahlı sabah yürüyüşlerim ve ondan da az
aksattığım eve yemeye elverişli bir şeyler getirme işini hariç
tutarak demek istiyorum.
23 Kasım – Bu aletleri yaparken ara verdiğim öteki işime
aletleri bitirdikten sonra devam ettim ve gücümle zamanım
elverdiğince çalışarak mağaramı, eşyalarımı koymaya yetecek
ölçüde genişletip derinleştirme işine tam on sekiz gün
harcadım.
Not: Bütün bu süre boyunca bu oda ya da mağarayı bana
bir eşya ya da erzak deposu, bir mutfak, bir yemek odası ve
bir kiler görevi görecek biçime getirmeye uğraştım. Oturma
mekânım olarak yine çadırı kullanıyordum; yılın yağmur
mevsimi hariç; o zaman yağmur öyle şiddetli yağıyordu ki
kendimi kuru tutmam mümkün olmuyordu; bu yüzden de
sonradan, barınağımın içini kayaya kiriş biçiminde dayadığım
uzun sırıklarla kaplayıp üstlerini saz bir çatıya benzer
biçimde taşlar ve büyük ağaç dallarıyla doldurdum.
10 Aralık – Tepesinden bir yanına aniden büyük bir
toprak yığını iniverdiğinde (belli ki gereğinden büyük kazmıştım)
ben de artık mağaramın ya da mahzenimin bittiğini
düşünmeye başlamıştım; öyle ki bu beni çok korkuttu; haksız
da sayılmam, altında duruyor olsaydım bir mezar kazıcıya
asla ihtiyacım kalmazdı. Şimdi her şeyi baştan almak
için epeyce iş çıkmıştı başıma; kayan toprağı dışarı taşımak
zorundaydım ve de en önemlisi, yeniden toprak kaymayacağından
emin olabilmem için tavanı payandalamam gerekiyordu.
11 Aralık– Bu gün sorunu çözmeye giriştim ve yere iki
payanda çakarak üstlerine yassı birer tahta parçası koydum;
bu işi ertesi gün bitirdim ve üstlerine tahta yerleştirerek daha
çok direk dikmek suretiyle bir hafta kadar bir zaman içinde
çatıyı sağlamlaştırdım. Sıralı halde duran direkler de evi bölümlere
ayırmak için paravan görevi gördüler.
Robinson Crusoe
81
17 Aralık – Bu günden başlayıp 20’sine kadar rafları yerleştirdim
ve asılabilecek her şeyi asmak için direklere çiviler
çaktım. Artık içeride iyi kötü bir düzen sağlamıştım.
20 Aralık – Artık her şeyi mağaraya taşıyıp evimi döşemeye
başladım ve üstüne erzakımı koymak için birkaç tahta
parçasını bir büfeye dönüştürdüm; fakat tahtalar epeyce
azalmaya başladı. Kendime başka bir masa daha yaptım.
24 Aralık – Bütün bir gece ve gündüz sürekli yağmur
yağdı. Hiçbir yere kıpırdayamadım.
25 Aralık – Bütün gün yağmur yağdı.
26 Aralık – Yağmur yok ve toprak her zamankinden
daha serin, daha hoş.
27 Aralık – Körpe bir keçi öldürdüm, bir diğerini yaraladım.
Bu şekilde onu yakalayıp iple bağlayarak eve getirdim.
Eve vardığımızda kırılan bacağını sarıp tahtayla
destek yaptım.
Önemli Not: Yaşaması için çok özen gösterdim ve bacağı
iyileşip her zamankinden güçlü hale geldi, ama bakım
işi epey uzun sürdüğünden evcilleşti ve kaçmaya hiç yeltenmeden
evimin önündeki yeşilliklerde otlamayı sürdürdü.
Aklımdan ilk kez, birkaç evcil hayvan besleyip barutum ve
saçmam tümüyle tükendiğinde yiyecek bir şeylere sahip olabileceğim
düşüncesini geçirdim.
28, 29, 30, 31 Aralık – Aşırı sıcak ve hiç esinti yok; bu
yüzden de akşamüstü avlanmak dışında dışarıya hiç adım
atmadım. Bu zamanı evin içindeki eşyalarıma çekidüzen vermekle
geçirdim.
1 Ocak – Hava yine çok sıcak, ama sabah erkenden ve
akşam geç saatte silahımı alıp çıktım ve gün içinde de uzanıp
yattım. Bu akşam adanın ortasına doğru uzanan vadilerde
ilerleyince oralarda yığınla keçi bulunduğunu fark ettim;
ancak son derece ürkektiler ve yanlarına yaklaşmak zordu;
yine de köpeğimi de getirip onları avlamayı denemeye karar
verdim.
Daniel Defoe
82
2 Ocak – Kararım doğrultusunda ertesi gün köpeğimle
gittim ve onu keçilerin üstüne saldım, ama yanılmışım, çünkü
hepsi bir olup onun karşısına dikildiler. O da tehlikeyi
anlayıp yanlarına sokulmadı.
3 Ocak – Hâlâ birilerinin saldırısına uğrayabileceğim
korkusuyla oldukça kalın ve sağlam duruma getirmeyi kafama
koyduğum çitimi ya da duvarımı örmeye başladım.
Önemli Not: Bu duvardan daha önce söz ettiğim için
günlükte söylediklerimi kasıtlı olarak kısalttım; kayanın bir
ucundan yarım daire biçiminde diğer ucuna uzanan ve ortada,
ardında mağara kapısının bulunduğu bu çitin uzunluğu
yirmi dört, genişliği de sekiz metreden fazla değilse de ocağın
ikisinden nisanın on dördüne dek, bütün zamanımı bu
duvarı yapmaya, bitirmeye ve kusursuzlaştırmaya verdiğimi
söylemem yeterli sayılır.
Bütün bu süre boyunca günler, hatta haftalarca yağmur
beni engellese de bu duvar bitene dek asla yeterince güvende
olmayacağımı düşündüğümden çok çalıştım. Yine de anlatılmaz
zahmetlerle ortaya çıktığına insanları inandırmak zor
olur, hele de kazıkların ormandan getirilip yere çakılması
işine, çünkü bunları gereksindiğimden çok daha büyük yapmışım.
Bu duvar bittikten sonra dışarıdan iki kat halatla çevrilip,
bir de çimden bir duvarla kaplanınca kıyıya çıkan birisinin
buranın bir barınak olduğunu anlayamayacağını fark
etmiştim; böyle yapmamın da çok yerinde olduğu burada
geçecek, gayet ilginç bir olaydan da anlaşılabilir.
Bu süre boyunca yağmur izin verdiğinde ormanda gezinti
amaçlı yürüyüşlerimi sürdürüyor ve şu ya da bu biçimde
işime yarayacak pek çok yeni keşifte bulunuyordum; özellikle
de koru güvercinleri gibi bir ağaca değil de, daha çok
ev güvercinleri gibi kayalardaki oyuklara yuva kuran bir tür
yabani güvercine rastladım ve yavru olanlardan birkaçını
alıp bunları evcilleştirmeye giriştim ve başardım da, ama
Robinson Crusoe
83
büyüdükleri zaman, ilk başta belki de kendilerine verecek
hiçbir şeyim olmadığından karınlarını doyurmak amacıyla
uçup gidiyorlardı. Bununla birlikte sık sık yuvalarını buluyor
ve eti çok lezzetli olan yavrularını alıyordum. Artık ev
işlerimi yoluna koyarken, başta yapabileceğimi hiç sanmadığım
yığınla şeye ihtiyacım olduğunu anladım, bunların bir
kısmını yapmaksa gerçekten olanaksızdı. Mesela asla bilezikli
bir varil yapmayı beceremedim. Daha önce değindiğim
gibi bir-iki küçük fıçım vardı, ama haftalarca uğraşmama
karşın bunlarla bir tane varil yapamadım; ya başını yerleştiremiyor
ya da tahtaları birbirlerine içinde su tutabilecekleri
biçimde tutturamıyordum. Bu yüzden bu işe de boş verdim.
Ayrıca muma şiddetle ihtiyacım vardı; öyle ki genellikle saat
yedi civarında güneş batar batmaz yatağa girmek zorunda
kalıyordum. Afrika maceram sırasında mum yaptığım balmumu
topağı geliyordu aklıma, ama şimdi zerresi yoktu bunun;
tek çarem, bir keçi vurduğumda kilden yapıp güneşte
fırınladığım toprak bir tabağa yağını koymak ve buna üstüpüden
yapılma bir fitil ekleyerek kendime bir lamba yapmak
oldu. Bir mum gibi berrak, kalıcı bir ışık vermese bile yine de
aydınlatıyordu. Eşyalarımı karıştırırken, daha önce de sözünü
ettiğim, bu yolculuktan değil de sanırım geminin Lizbon
dönüşünden kalma, tavukları beslemek amacıyla küçük bir
torbaya konulmuş tahılı buluşum tam da bu işlerin ortasında
gerçekleşti. Torbanın içinde kalan azıcık tahılın tamamını
fareler mideye indirmişti ve torbanın dibinde kapçık ve
tozdan başka bir şey göremedim. Torbayı başka bir amaçla,
sanırım şimşekten korktuğum sırada böldüğüm barutumu
koymak için ya da benzeri bir işte kullanırım diye içindeki
kapçıkları korunağımın kıyısından aşağıya, kayanın altına
silkeleyiverdim.
Bu kalıntıları fırlatışım, yağmur mevsiminin hemen öncesiydi
ve bir ay ya da ona yakın bir zaman sonra yerden
daha önce hiç karşılaşmadığım türden bir bitki olabileceğini
Daniel Defoe
84
sandığım birkaç yeşil sap çıktığını gördüğümde o zamana
dek oraya bir şey attığımı bile anımsamamış, dikkat bile etmemiştim.
Fakat kısa bir süre daha geçtikten sonra tümüyle
Avrupa’dakilerle aynı cinsten, yok, bizim İngiliz arpamızın
cinsinden yeşil arpadan başkası olmayan on ya da on iki
kadar başak verdiğini görünce apışıp kaldım.
Bu olayın üstümde yarattığı şaşkınlığı ve kafa karışıklığını
anlatmam olanaksız. Bu zamana kadar pek dini inançlara
göre davranmışlığım yoktu; aslına bakarsanız kafamda dine
ilişkin şeyler hep belli belirsiz yer aldığı gibi başıma gelen
her şeyi de şansa ya da gelişigüzel ağzımızdan çıktığı gibi
Tanrı’nın isteği diye düşündüğüm şeylere bağlıyor, bu tür
şeylerde Tanrı’nın varlığının kanıtını ya da dünya işlerinin
akışına ilişkin düzenini pek sorgulamıyordum. Fakat tahıl
üretimine elverişsiz diye bildiğim bir iklimde arpanın yetişmesi
ve özellikle de oraya nasıl geldiğine akıl erdiremeyişim
yüzünden beni tuhaf biçimde sarstı ve Tanrı’nın mucizevî
biçimde, tohum dikilmeksizin oradan arpa bitmesini sağladığını,
bunun da doğrudan benim o vahşi, sefil yerde yaşamımı
sürdürmem için olduğunu düşünmeye başladım.
Bu da bir parça yüreğime dokundu ve gözlerimden yaş
getirdi; sonra da kendimi, doğanın bu bereketini benim için
gerçekleştirdiği zannıyla kutsadım. Kayanın kenarı boyunca
pirinç sapları olduğu anlaşılan başka saplar da çıktığını görerek
daha da şaşırdım; pirinci tanıyordum, çünkü Afrika
sahilindeyken orada pirinç yetiştiğini görmüştüm.
Bunların Tanrı’nın benim işime yarasınlar diye gönderdiği
ürünler olduğunu düşünmekle kalmayıp daha fazlasının
da bulunduğundan kuşku duymaksızın bunları bulmak
için adanın önceden bildiğim o kısmında köşe bucağı ve her
kayanın altını yokladıysam da hiçbir şey bulamadım. Sonunda
oraya tavuk yemi torbasını silkelediğim geldi aklıma
ve böylece mucize ortadan kalktı. İtiraf etmeliyim ki, bütün
bunların olağan sayılacak bir durumdan başka bir şey olmaRobinson
Crusoe
85
dığını keşfettiğimde Tanrı’nın hikmetine şükran duygum da
azalmaya başladı. Yine de böylesine tuhaf ve görülmedik bir
hikmete, sanki bir mucizeymişçesine şükran duymam gerekirdi,
çünkü benim açımdan bu gerçekten de Tanrı’nın işi
olmalıydı; farelerin tümüne zarar verip de on ya da on iki
tahıl tanesini bırakmaları sanki gökten düşmüşe benzeyen
bir olaydı. Ayrıca benim de onları tam yerine, yüksek bir kayanın
gölgesine silkeleyişimle onların oradan bitivermeleri
de bir mucizeydi; bunları o sırada herhangi bir yere fırlatıp
atmış olsaydım hepsi kuruyup giderdi.
Tam mevsiminde, haziranın sonuydu, bu tahılın başaklarını
dikkatle toplayıp sakladığımdan hiç kuşkunuz olmasın;
zaman içinde ekmeğimi sağlamaya yetecek miktara ulaşmak
için hepsini yeniden ekmeye karar verdim. Fakat tahılın tanelerini
yemeye başlamam dördüncü yıldan önce kısmet
olmadı ki o zaman bile bunları esirgeyerek yedim, çünkü
doğru zamanlama yapamayıp, tam kurak mevsimin başında
ektiğimden ilk ektiğim tohumları tümüyle yitirmiştim.
Bu yüzden de hiçbirisi çıkmadı, ama bunları sırası gelince
anlatacağım.
Bu arpanın yanı sıra, yukarıda değindiğim yirmi otuz pirinç
sapı da vardı. Bunları da aynı özen ve amaçla korudum;
kendime ekmek ya da daha doğrusu yemek yapmak için,
çünkü bunu fırınlamadan pişirmenin yollarını bulmuştum;
kaldı ki bir süre sonra fırınlamayı da becerdim. Fakat artık
günlüğüme dönelim.
Bu üç ya da dört ay boyunca duvarımı bitirmek için çok
çalıştım ve 14 Nisan’da, dışarıdan barınağıma ilişkin bir iz
görülmesin diye içeriye bir kapıdan değil, duvarın üzerinden
bir merdivenle girilecek biçimde kapattım.
16 Nisan – Merdiveni bitirdim; böylece merdivenden
yukarı çıktıktan sonra arkamdan çekiyor ve içeriye koyuyordum.
Bu benim için tam bir kapanmaydı, çünkü içeride
yeterince yerim vardı ve dışarıdan hiçbir şey, önce duvarımı
Daniel Defoe
86
aşmadıkça içeri giremezdi. Bu duvarın bitmesinin hemen
ardından, ertesi gün, az kalsın bütün emeğim çöpe gidiyor
ve ben de ölüyordum. Olay şöyle gerçekleşti: Ben içeride,
çadırımın ardındaki mağaramın tam girişinde bir şeylerle
uğraşıyorken korkunç, şaşırtıcı bir şey nedeniyle feci şekilde
korktum, çünkü aniden mağaramın çatısından ve tepenin
yanından aşağı doğru toprak indi ve mağaranın içine çaktığım
iki direk ürkütücü bir biçimde çatırdadı. Gerçekten
çok korkmuştum ama bunun gerçek nedenini düşünmek yerine,
yalnızca mağaramın tavanının önceki gibi göçtüğünü
düşündüm ve oracıkta gömülmek korkusuyla merdivenime
doğru koştum; orada da kendimi güvende hissetmeyip tepeden
kopan parçaların üstüme düşebileceği korkusuyla duvardan
atladım. Yere ayak basar basmaz bunun korkunç bir
deprem olduğunu anladım, çünkü yer sekiz dakika içinde üç
kez daha sarsıldı; öyle şiddetli sarsıntılardı ki yeryüzündeki
en sağlam binayı yerle bir edebilirdi. Benden yarım mil uzakta,
deniz kıyısındaki bir kayanın tepesinden kopan bir parça
da ömrümde hiç işitmediğim bir gürültüyle aşağı yuvarlanmıştı.
Denizin de deprem yüzünden şiddetle hareketlendiğini
gördüm ve sanırım su altındaki sarsıntılar adadakilerden de
güçlüydü.
Benzerini hiç yaşamadığımdan ya da yaşamış birisiyle hiç
karşılaşmadığımdan bu olaydan şaşkın durumda, ölü gibi
kalakalmış, afallamıştım ve yerin sarsıntısı deniz tutmuşçasına
midemi bulandırmıştı ama kayanın gürültüsü beni
kendime getirdi ve içinde bulunduğum şaşkın durumdan
çıkartarak dehşete kapılmama sebep oldu. O anda tepenin
çadırımla bütün eşyamın üzerine inip anında yerin dibine
gömeceğinden başka bir düşüncem yoktu ve bu da ikinci kez
bıçak gibi içime saplandı.
Üçüncü şok da geçtikten sonra ve bir süre başka bir sarsıntı
da hissetmeyince cesaretimi toplamaya başladım, ama
diri diri gömülme korkumdan ötürü henüz yeniden duvarRobinson
Crusoe
87
dan içeriye girecek yüreklilikte değildim. Epeyce üzgün ve
umutsuz bir biçimde, ne yapacağımı bilemeden yerde oturup
kaldım. Bütün bunlar olurken kafamdan herkesin dediği
“Tanrım, bana acı!” cümlesi dışında en ufak dinsel bir
düşünce geçmemişti ve deprem sona erdiğinde o da unutulup
gitti.
Bu halde otururken, gökyüzünün yağmur yağacakmışçasına
kararıp bulutlanmaya başladığını fark ettim. Bundan
kısa bir süre sonra rüzgâr yavaştan şiddetlendi ve yarım saatten
az bir zamanda en korkuncundan bir kasırga patladı.
Deniz aniden köpükler ve kabarcıklarla kaplandı; dalgaların
çarpmasından kumsal görülmez oldu, ağaçlar köklerinden
söküldü; işte böylesine berbat bir fırtınaydı bu. Üç saat kadar
böyle sürdü, ardından dinmeye yüz tuttu ve iki saat kadar
epeyce sakin geçen bir sürenin ardından bardaktan boşanırcasına
yağmur yağmaya başladı. Bütün bunlar olurken
ben ürkmüş ve karamsar biçimde yerde oturmayı sürdürdüm;
derken birdenbire bu fırtına ve yağmurun depremin
sonucunda ortaya çıktığı, depreminse tümüyle sona erdiği,
dolayısıyla da mağarama yeniden girmeyi göze alabileceğim
aklıma geldi. Bu düşünceyle moralim düzelmeye başladı ve
yağmur da beni ikna ettiğinden içeri gidip çadırımda oturdum.
Fakat yağmur öyle şiddetliydi ki çadırım da onunla
birlikte aşağı inmeye hazırdı; bu yüzden tepeme inivermesi
korkusuyla ürkek ve huzursuz biçimde de olsa mağarama
gitmek zorunda kaldım. Bu şiddetli yağmur beni yeni bir işe
zorlamıştı: Mağarama dolacak suyun akıp gitmesi için yeni
korunağımdan dışarıya bir gider deliği açtım. Mağaramda
biraz zaman geçirdikten ve depremin artçı sarsıntılarının da
kesildiğini anladıktan sonra biraz daha kendime gelmeye
başladım. Artık neşemin yerine gelmesi için –ki bunu çok istiyordum–
küçük kilerime gidip ufak bir yudum rom aldım.
Bununla birlikte o zaman ve her seferinde de yaptığım gibi,
elimdeki bittiği zaman bir daha hiç içemeyeceğimin bilinciyDaniel
Defoe
88
le son derece tutumlu davrandım. O gecenin tamamında ve
ertesi günün büyük bir bölümünde yağmur devam etti; bu
yüzden de dışarı çıkamadım. Ancak aklım biraz daha başıma
geldiğinden, adada bu depremler sık yaşanıyorsa bu
durumda bir mağarada yaşamamın söz konusu olamayacağını
ve kendime açık arazide, burada yaptığım gibi yine
duvarla çevirebileceğim, böylece kendimi vahşi hayvanlara
ya da insanlara karşı güven altına alabileceğim küçük bir
kulübe inşa etmem gerektiğini ve yapabileceğim en iyi şeyin
ne olduğunu düşünmeye başladım. Çünkü burada kalırsam
şu ya da bu zamanda diri diri gömüleceğimden emindim.
Bu düşüncelerle tam tepenin aşağı eğilmiş biçimdeki başının
altında duran ve bir kez daha deprem olursa altında
kalacağı muhakkak olan çadırımı, bulunduğu yerden başka
bir yere taşımaya karar verdim ve izleyen iki günü, Nisan’ın
19’u ile 20’sini, barınağımı nereye ve nasıl taşıyacağımı araştırmakla
geçirdim. Diri diri gömülme korkusuyla hep huzursuz
uyuyordum ama çevremde hiçbir çit olmaksızın dışarıda
uyumanın da bundan pek farkı yoktu, ama hâlâ çevreme
bakıp her şeyi nasıl bir düzene koyduğumu, ne kadar iyi
saklanmış olduğumu ve tehlikelerden ne kadar uzak bulunduğumu
gördükçe taşınma fikri hiç de hoşuma gitmiyordu.
Bu sırada, bunu yapmamın bana çok zamana mal olacağı
geldi aklıma ve kendime bir kamp yeri oluşturup taşınabileceğim
biçimde güvenli hale getirinceye dek, bulunduğum
yerde kalma riskini de göze almam gerekiyordu. Böylece bu
düşünce beni bir süreliğine yatıştırdı ve daha öncekine benzer,
bir çember biçiminde, kazık ve halatlarla kendime bir
duvar daha yapıp bittiği zaman da çadırımı oraya taşımak
için hızla işe koyulmaya karar verdim, ama bu duvar bitip
taşınmaya elverinceye kadar da bulunduğum yerde kalmayı
göze alacaktım. Bu kararı verdiğimde ayın 21’iydi.
22 Nisan – Ertesi sabah bu kararımı uygulamaya koyma
yollarını gözden geçirmeye başladım; alet bakımından
Robinson Crusoe
89
çok eksiğim vardı. Üç büyük baltam ve Hintlilerle değiş
tokuş ederiz diye yanımıza aldığımız bol miktarda nacağım
vardı, ama sert ağaçları kesip yontmaktan hepsi de
çentiklerle doluydu ve körelmişlerdi; bileğitaşım vardı ama
çeviremediğim için aletlerimi de bileyemiyordum. Bu iş,
önemli bir siyasi konuya kafa yoran bir devlet adamı ya da
bir insanın yaşamasıyla ölmesine karar verecek bir yargıç
örneğindeki gibi kafa yormamla sonuçlandı. Sonunda ayağımla
çevirirken ellerimi serbest bırakabilen, ip bağladığım
bir tekerlek icat ettim.
Not: İngiltere’de buna benzer hiçbir şey görmemiştim
ya da en azından nasıl yapıldığının farkında değildim; hoş,
sonradan gördüğümde bunun orada da son derece yaygın
kullanıldığını fark ettim. Ayrıca benim bileğitaşım epeyce
hantal ve ağırdı. Bu makineyi mükemmelleştirmek tam bir
haftamı almıştı.
28, 29 Nisan – Bu iki günün tamamında aletlerimi biledim;
bileğitaşımı çevirmek için icat ettiğim makinem mükemmel
işledi.
30 Nisan – Ekmeğimin epey zamandan beri azalmaya
başladığını fark edince elimde kalanları sayıp tayınımı günde
tek peksimete indirdim; bu da yüreğimi bunalttı.
1 Mayıs – Sabahleyin deniz tarafına doğru bakınırken,
suların çekildiği kumsalda olağanın ötesinde büyüklüğe sahip
bir şeyin yattığını gördüm; sanki bir fıçıya benziyordu.
Yanına vardığımda küçük bir varille son kasırgada sahile sürüklenmiş
geminin enkazından kalma bir iki parça buldum,
ama enkazın bulunduğu yere doğru baktığımda, öncekine
göre daha çok suyun üstüne yükselmiş gibi göründü. Varili
bir süre inceleyince bunun bir barut fıçısı olduğunu anladım,
ama su almış ve barut taş gibi topaklaşmıştı; bununla
birlikte fıçıyı kumsalın iç kısmına doğru yuvarladım ve daha
fazlasını görür müyüm diye kumların üstünde ilerleyerek
olabildiğince geminin enkazına yaklaştım.

91
Altıncı Bölüm
Hastalanıp Bilincini Yitiriyor
Geminin yanına vardığımda, onun garip bir biçimde yer
değiştirmiş olduğunu gördüm. Daha önce kuma gömülü duran
üst güverte en az iki metre havaya kalkmış ve ben yağmaladıktan
kısa bir süre sonra denizin şiddetiyle parçalanıp
gövdeden ayrılan kıçı da sanki havaya fırlatılıp bir tarafa
düşmüştü. Daha önce o tarafı derin sularda bulunduğundan
yüzmeden enkazın yanına çeyrek milden fazla sokulamadığım
halde, şimdi kıç tarafının o yanında kumlar yükseliyordu
ve sular çekildiğinde yürüyerek ulaşabiliyordum. Başlangıçta
buna şaşırmıştım; ancak bir süre sonra bunun depremin
marifeti olabileceği kanısına vardım. Gemi o şiddetle
eskisinden daha çok parçalanmıştı ve sahile her gün, denizin
bulunduğu yerden çözdüğü ve rüzgârla suyun da azar azar
karaya doğru sürüklediği yığınla şey vuruyordu.
Bu olay çadırımı başka yere taşıma düşüncelerimi tümüyle
geri plana kaydırdı ve özellikle de o gün, geminin içine
girebilir miyim diye kendimi zorlu bir biçimde araştırmaya
verdim ama geminin içi kumla tıka basa dolduğu için bunun
bir yolunu bulamadım. Bununla birlikte hiçbir şeyden dolayı
ümitsizliğe düşmemeyi öğrendiğim için oradan alabileceğim
her şeyin şu ya da bu biçimde işime yarayacağını düşünerek
sökebildiğim her şeyi parça parça almaya karar verdim.
Daniel Defoe
92
3 Mayıs – Testeremle işe koyuldum ve üst ya da kıç güvertesini
bir arada tuttuğunu sandığım bir kirişin bir parçasını
kestim. Kesme işi bitince geminin yukarı kalkmış yan
tarafındaki kumu elimden geldiğince temizledim ama sular
yükselmeye başlayınca o gün için ara vermek zorunda kaldım.
4 Mayıs – Balık avlamaya gittim, ama yorulana dek uğraşmama
karşın yemeye cesaret edebileceğim hiçbir şey yakalayamadım.
Tam vazgeçmek üzereyken yavru bir yunus
yakaladım. Kendime uzun bir halatla olta yapmıştım ama
hiç çengelim yoktu; yine de çoğunlukla yemek istediğim kadar
balık yakalayabiliyor ve bunları güneşte kurutup öyle
yiyordum.
5 Mayıs – Enkazın üstünde çalıştım; bir başka kirişi daha
kesip parçalara ayırdım ve güvertelerden üç büyük köknar
tahtası çıkararak bunları birbirine bağlayıp sular yükseldiğinde
kumsala yüzsünler diye suya bıraktım.
6 Mayıs – Enkazın üstünde çalıştım; birkaç demir sürgüyle
başka demir parçaları çıkarttım. Çok çalıştım ve artık
vazgeçme düşüncesiyle yorgunluktan canım çıkmış biçimde
eve döndüm.
7 Mayıs – Yeniden enkazın başına döndüm; çalışmak
gibi bir niyetim yoktu; fakat enkazın kendi ağırlığıyla çöktüğünü
ve kirişlerin de kırıldığını fark ettim. Sanki geminin
çeşitli parçaları gevşemiş gibiydi ve ambarın içi öylesine açılmıştı
ki içeriyi görebiliyordum, ama neredeyse ağzına dek su
ve kumla doluydu.
8 Mayıs – Enkaza gittim ve yanımda, artık sudan ve
kumdan arınmış halde yatan güvertenin döşemelerini sökmek
için demir bir küskü götürdüm. İki tahtayı söküp ayırarak
bunları da gelgit ile sahile taşıdım. Demir küsküyü ertesi
gün de kullanırım diye enkazda bıraktım.
9 Mayıs – Enkaza gittim ve küskünün yardımıyla gövdeye
delik açtım. Birkaç varil fark ettim, bunları küskü ile
Robinson Crusoe
93
gevşettiysem de açamadım. Aynı zamanda, silindir halinde
İngiliz kurşunu da buldum ve yerinden kımıldattım ama taşınmayacak
kadar ağırdı.
10, 11, 12, 13, 14 Mayıs – Her gün enkaza gittim ve
yığınla kalas, kereste ya da tahta ile iki üç yüz kilo kadar
demir getirdim.
15 Mayıs – Birini köşesine yerleştirip ötekiyle de iterek
kurşun silindirden bir parçasını kesebilir miyim diye yanımda
iki nacak götürdüm, ama yarım metre kadar suyun içinde
yattığından nacağı savuramadım.
16 Mayıs – Gece çok şiddetli esti. Enkaz suyun gücüyle
daha da dağılmış görünüyordu, ama ben ormanda yemek
için güvercin ararken uzun süre kaldığımdan gelgit benim o
gün enkaza gitmemi engelledi.
17 Mayıs – Enkazın bazı parçalarının epeyce ötede, iki
mil kadar uzağımda karaya vurduğunu gördüm; yine de gidip
bunların ne olduğuna bakmaya karar verdim ve geminin
baş kısmı olduğunu anladım; fakat götüremeyeceğim kadar
ağırdı.
24 Mayıs – Bugüne kadar her gün enkazın üstünde
çalıştım, binbir zahmet ve küskünün yardımıyla bazı parçaları
gevşettiğimde, ilk gelgitle birkaç varille iki denizci
sandığı yüzerek dışarı çıktı, ama o gün rüzgâr karadan
estiği için, kalas parçaları ve içinde tuzlu suyla kumun
yenilemeyecek duruma getirdiği biraz Brezilya domuz
tuzlaması bulunan bir fıçının dışında başka hiçbir şey karaya
vurmadı. Sular çekilince işe koyulabileyim diye yiyecek
bulma işini gelgitin yükseldiği zamana denk getirip
Haziran’ın on beşine kadar her gün bu işi sürdürdüm ve
bu süre içinde, nasıl yapılacağını bilmiş olsaydım iyi bir
sandal inşa etmeme yetecek kadar kalas, kereste ve demir
parçası buldum. Ayrıca çeşitli zamanlarda ve çeşitli büyüklükteki
parçalar halinde kurşun levhanın da yaklaşık
yüz kilo kadarını aldım.
Daniel Defoe
94
16 Haziran – Deniz kenarına indiğimde büyük bir kara
ya da su kaplumbağası buldum. Bu benim gördüğüm ilk
kaplumbağaydı; daha önce göremeyişim yerin uygunsuzluğu
ya da kıtlıktan değil de yalnızca benim şanssızlığımdandı,
çünkü sonradan keşfettiğime göre, adanın öteki tarafına
gitmiş ve yeterince ilgilenmiş olsaydım her gün yüzlercesini
avlayabilirmişim.
17 Haziran – Zamanımı kaplumbağayı pişirmekle geçirdim.
İçinde beş düzine yumurta buldum ve o anda, bu berbat
yere düştüm düşeli keçi ve kuş dışında et yüzü görmemiş
olan benim için, kaplumbağanın eti, ömrümde yediğim en
leziz ve hoş et oldu.
18 Haziran – Bütün gün yağmur yağdı, dışarı çıkmadım.
Bu kez, yağmurda üşüdüğümü hissettim ki bu enlemde bunun
alışıldık bir şey olmadığını biliyordum.
19 Haziran – Çok hastayım ve sanki hava çok soğukmuş
gibi titriyorum.
20 Haziran – Gece hiç dinlenemedim; şiddetli baş ağrıları
çektim, ateşim çıktı.
21 Haziran – Çok hastaydım; üzücü durumumdan, hasta
ve tek başıma oluşumdan duyduğum endişeyle ölümüne
korktum. Hull’deki fırtınadan beri ilk kez Tanrı’ya dua ettim,
ama kafam kazan gibi olduğundan ne söylediğime ilişkin
hiç fikrim yok.
22 Haziran – Biraz daha iyiyim, ama bu hastalık beni
dehşetli kaygılandırıyor.
23 Haziran – Yeniden fenalaştım; üşüyüp titriyordum,
sonra şiddetli bir baş ağrısı tuttu.
24 Haziran. – Daha iyiceyim.
25 Haziran – Epeyce şiddetli bir sıtma nöbeti; yedi saat
sürdü; belli belirsiz terlemelerin izlediği, bir üşüme bir yanma
biçiminde gelen nöbetlerdi.
26 Haziran – Daha iyiceydim; hiç erzakım kalmadığından
tüfeğimi aldım, yalnız kendimi çok bitkin hissediyorRobinson
Crusoe
95
dum. Yine de dişi bir keçi vurdum ve binbir güçlükle eve getirip
bir kısmını kızartıp yedim. Haşlayıp biraz et suyu elde
etmek isterdim ama tencerem yoktu.
27 Haziran – Yine çok şiddetli bir sıtma nöbeti geçirdiğim
için bütün gün yataktan çıkamadım; ne bir şey yedim
ne de içtim. Susuzluktan ölmek üzereydim, ama öyle
güçsüzdüm ki yerimden kalkıp su arayacak gücüm yoktu.
Yeniden dua ettim Tanrı’ya, ama zihnim bulanıktı. Açıldığı
zaman da ne diyeceğimi bilemeyecek kadar cahildim;
elimden tek gelen öylece yatıp haykırmaktı, “Tanrım bana
bak! Tanrım bana acı! Tanrım canımı bağışla!” Sanıyorum
ki izleyen iki üç saat boyunca hiçbir şey yapmadım;
ta ki nöbet geçip uykuya dalana ve gecenin bir yarısında
uyanana dek. Uyandığımda kendimi daha bir zinde, ancak
zayıf ve aşırı susamış halde buldum. Ancak barınağımda
hiç suyum kalmadığından sabaha kadar yattım ve yeniden
uyudum. Bu ikinci uyku sırasında şöyle korkunç bir düş
gördüm:
Duvarımın dışında, depremin ardından çıkan fırtına sırasında
bulunduğum yerde, toprağın üstünde oturuyordum;
büyük kara bir bulutun içinden parlak alevler içindeki bir
adamın yere süzüldüğünü gördüm. Kendisi de tıpkı alev gibi
parladığından ona bakamıyordum; çehresi tarifsiz korkunçlukta,
sözcüklerle anlatılamayacak gibiydi. Ayakları yere
bastığında yerin tıpkı depremdeki gibi sarsıldığını sandım ve
endişe içinde havanın sanki alevlerle aydınlanmış gibi olduğunu
gördüm. Yere ayak basar basmaz elindeki uzun mızrak
ya da silahıyla öldürmek için hemen bana doğru yöneldi
ve biraz uzağımdaki tümseğin üstünde durarak benimle konuştu
ya da saldığı korkuyu anlatabilmemin olanaksız olduğu
korkunç bir ses duydum. Anladığımı söyleyebileceğim
tek şey şuydu: “Yaşadığın onca şey sana pişmanlık vermedi,
şimdi öleceksin.” Bu sözler üzerine elinde beni öldürmek
için taşıdığı mızrağı kaldırdığını sandım.
Daniel Defoe
96
Bu günlüğü okuyan hiç kimse, bu korkunç görüntü karşısında
ruhumun içine düştüğü dehşeti tarif etmemi bekleyemez.
Bu bir düş olsa bile bu korkuyu yaşadım, uyandığımda
yalnızca bir düş olduğunu anladığım zaman bile iliklerimde
hissettiğim o etkiyi anlatabilmem mümkün değil.
Maalesef hiçbir dinsel bilgim yoktu. Babamın nasihatlerinden
aldıklarım da, sekiz yıldır benim gibi iliklerine dek
zındık, kâfir kişiler dışında hiç kimseyle konuşmamam ve
denize açılmakta direterek işlediğim günah yüzünden sessiz
sedasız silinip gitmişti. Bütün o süre içerisinde bakışlarımı
yukarıya, Tanrı’ya doğru ya da içeriye, kendi yaptıklarımı
değerlendiren düşüncelere dikmek dışında bir şey yaptığımı
anımsamıyorum; bunun yerine iyilik yapma arzusu olmadan
ya da kötülük hakkında kafa yorma bilinci taşımaksızın, bir
tür aptallığın pençesine düşmüştüm ve yalnızca bizim sıradan
denizcilerin içinde bulunabileceği, ne tehlike sırasında
Tanrı korkusu ne de kurtulunca Tanrı’ya şükran duymayı
bilen, o duygusuz, düşüncesiz dinsiz yaratıklardan birisine
dönüşmüştüm.
Öykümün buraya kadar anlattığım kısmına bakılınca,
bugüne kadar başıma gelen çeşitli felaketler sırasında
kendini Tanrı’nın ellerinde hisseden birisi olmadığım gibi
bunun geçmişteki günahım –babama karşı gelme günahım–
ya da hatırı sayılır ölçüde çoğalmış şimdiki günahlarım
veya en azından günahkâr yaşamımın geneli için ödenen
bir bedel olduğu üzerinde kafa yormadığımı eklersem kimse
inanmazlık etmeyecektir. Afrika’nın çorak kıyılarındaki
umutsuz yolculuğum sırasında sonumun nereye varacağı
üstüne pek düşünen birisi olmadığım gibi, Tanrı’dan beni
gideceğim yere yönlendirmesini ya da çevremi kuşatmış
görünen vahşi hayvanlarla vahşi insanlardan gelecek tehlikelere
karşı korumasını dilemek de aklımdan geçmemişti.
Aksine bir Tanrı ya da Yaratıcı bulunduğunu hiç düşünmemiş,
doğanın buyruklarına karşı çıkan tam bir vahşi gibi
Robinson Crusoe
97
davranmış, yalnızca sağduyumun dediklerini yapmıştım ki
ona da sağduyu denilebilirse. Portekizli kaptan tarafından
denizden alınıp kurtarıldığımda iyi karşılanmama ve bana
yardımsever olduğu kadar onurlu da davranılmış olmasına
karşın şükran duymak aklımın ucundan bile geçmemişti.
Yine gemim batıp mahvolduğumda ve bu adada boğulma
tehlikesi atlattığımda akıllanmanın ya da bunun Tanrı’nın
yaptıklarıma karşılık bir cezası olduğunu düşünmenin epey
uzağındaydım. Kendime yalnızca şanssız köpeğin teki olduğumu
ve her zaman mutsuz olayım diye doğduğumu söyleyip
duruyordum.
Burada karaya ayak bastığımda ve benim dışımda geminin
tüm mürettebatının boğulduğunu anladığımda,
Tanrı’nın lütfuyla gerçek bir şükrana dönüşebilecek bir tür
coşku ve bazı ruhsal gelgitler yaşadığım doğru, ama bunlar
beni esirgeyen ve benden başka herkes boğulurken benim
kurtarılmama karar veren elin yüce cömertliği üzerinde zerrece
düşünmeksizin ya da Tanrı’nın neden bana merhamet
ettiğini sorgulamaksızın beni yalnızca basit bir sevinçten
uçma haline sokarak başladığı gibi bitmişti. Hatta bu sevinç,
denizcilerin genellikle bir deniz kazasından sonra sağ salim
karaya çıktıklarında bir kâse punçun içinde boğulup olayı
anında unuttukları zamankiyle aynıydı ve benim yaşamımın
geri kalanı da bundan farksızdı. Sonraları bile, insanoğlunun
ulaşamayacağı bu berbat yere, herhangi bir rahatlama umudu
ya da kurtuluş beklentisi olmaksızın nasıl düştüğümü yeniden
değerlendirdiğimde, ufacık bir yaşam umudu görüp
de açlıktan ölmeyeceğime kanaat getirir getirmez durumumu
kabullenip bütün dertlerimi savuşturmuş ve yaşamımı
koruyup sürdürmem için gerekli işleri yapmaya koyularak
kendimi rahatlatmaya başlamıştım. İçinde bulunduğum durumu
yukarılardan verilmiş bir ceza ya da Tanrı’nın benden
elini çekmesi olarak görmekten çok uzaktım. Bunlar nadiren
aklımdan geçen düşüncelerdi.
Daniel Defoe
98
Günlüğümde söz ettiğim gibi, yerden tahıl bitmesinin
başlangıçta üzerimde bir etkisi oldu ve bunda mucizevî bir
yan gördüğüm sürece de ciddi biçimde etkilemeye devam
etti, ama yine daha önce söylediğim gibi, bu düşünce ortadan
kalkar kalkmaz bu etki de beraberinde uçup gitti.
Aynı ölçüde korkunç ya da bu tür şeyleri tek başına yönlendiren
o görülmez Güç’ü düşündüren başka hiçbir şey
yoksa da depremin yarattığı etki bile, ilk korkum geçer geçmez
kayboldu. İçinde bulunduğum durumun yarattığı sıkıntıların
Tanrı’nın elinden olması bir yana, Tanrı ya da onun
hükümlerine ilişkin fikrim, daha iyi koşullarda yaşasam aklıma
getireceğimden daha fazla değildi.
Ancak şimdi, hastalanıp ölümün sefilliği alabildiğince
gözümde canlandığında, moralim güçlü bir huzursuzluğun
yükü altında bozulduğunda ve bedenim ateşin şiddetiyle
bitkin düştüğünde, uzun süredir uykuda olan vicdanım
da uyanmaya başladı ve bunun üzerine apaçık, benzersiz
günahkârlığımla Tanrı’nın adaletinin bana eşi görülmedik
darbeler vurmasına ve benden öcünü alırcasına davranmasına
yol açtığım geçmiş yaşamım yüzünden kendimi suçlamaya
başladım.
Bu düşünceler, hastalığımın ikinci ya da üçüncü gününde
beni pençesine aldı ve o şiddetle, ateş kadar vicdanımın
kâbus gibi suçlamaları da beni, dudaklarımdan Tanrı’ya dua
etmeye benzer sözcükler dökmeye zorladı. Ancak bu sözcüklerin
arzu ve umut dile getiren bir duadan çok korku ve
huzursuzluğun sesi olduğunu söyleyebilirim. Düşüncelerim
karmakarışıktı, inançlarım zihnimde at koşturuyordu ve
böylesi sefil bir yerde ölmenin dehşeti kafamın kazan gibi
kaynamasına yol açıyordu.
Ruhumun bu gelgitleri arasında dudaklarımdan ne tür
sözcükler döküldüğünü kestiremiyordum ama daha çok
şöyle bir haykırıştı: “Tanrım, ne sefil bir yaratığım ben! Hastalanırsam
yardıma muhtaç bir halde öleceğim muhakkak.
Robinson Crusoe
99
Ne yapacağım ben?” Ardından gözlerimden yaşlar boşandı
ve uzunca bir süre konuşamadım.
Bu sırada aklıma, babamın iyi öğütleriyle bu öykünün
başında değindiğim öngörüsü geldi; eğer bu aptalca adımı
atarsam Tanrı’nın beni bağışlamayacağı ve kurtulmama yardım
edecek kimsem yokken öğüdüne kulak tıkadığımı anımsayıp
pişmanlık duyacak bol zamanımın bulunacağı yolunda
bir şeydi. “Şimdi,” dedim yüksek sesle, “Babacığımın
dedikleri çıkıyor. Tanrı adaletini gösteriyor bana; ne yardım
edecek ne de sesimi duyacak birisi var. Bana merhamet edip,
mutlu ve rahat yaşayabileceğim bir duruma ya da yaşam
basamağına koyan Tanrı’nın sesine kulak vermedim; bunu
kendiliğimden göremediğim gibi ana-babamdan da bunun
kıymetini bilmeyi öğrenemedim. Onları benim aptallığımın
yasını tutar durumda terk edip gittim ve şimdi de ben bunun
sonuçlarının yasını tutuyorum. Beni destekleyecek, her şeyi
benim için kolaylaştıracak olanların yardımlarının ve yol
göstericiliklerinin değerini bilmedim, işte şimdi doğanın bile
baş edemeyeceği kadar büyük sorunlarla boğuşuyorum; ne
bir yardım eli, ne bir avuntu ne de bir öğüt var.” Ardından
haykırdım, “Tanrım bana yardım et, başım büyük dertte!”
Uzun yıllardan beri ettiğim ilk duaydı bu, dua denebilirse
elbet. Ama artık günlüğüme dönelim.
28 Haziran – Çektiğim uykuyla biraz zindeleşmiş ve
nöbetten de tümüyle kurtulmuş halde kalktım, düşümün
yarattığı korku ve dehşetin büyüklüğüne karşın yine de ertesi
gün nöbetin tekrarlanacağını ve hastalandığımda yiyip
içebileceğim bir şeyler bulmanın tam zamanı olduğunu akıl
ettim. Yaptığım ilk iş büyük bir şişeye su doldurup yatağımdan
ulaşabileceğim biçimde masama yerleştirmek ve üşüme
ya da titreme nöbetine karşı yarım litrelik bir romun dörtte
birini suyun içine karıştırmak oldu. Arkasından bir parça
keçi eti alıp közün üstünde kızarttım, ancak çok azını yiyebildim.
Yürümeye çalıştım ama pek güçsüzdüm, üstelik
Daniel Defoe
100
üzüntü ve yeniden sefil durumuma dönme korkusuyla doluydum.
Akşam yemeği olarak külde pişirdiğim üç kaplumbağa
yumurtasını kabuklarının içinde yedim ve bu benim
bütün yaşamım boyunca anımsayabildiğim, Tanrı’dan kutsamasını
dileyerek yediğim ilk yemekti.
Yedikten sonra yürümeye çalıştım, ama kendimi tüfek
taşıyamayacak kadar güçsüz hissettim; asla silahsız dışarıya
çıkmadığım için pek uzaklaşamadım ve son derece durgun,
çarşaf gibi hemen önümde uzanan denize bakarak toprağın
üzerinde oturdum. Orada otururken aklımdan şöyle düşünceler
geçti:
Bu kadar çok gördüğüm bu yeryüzü ve deniz nedir?
Hangi nedenle yaratılmıştır? Peki ya ben neyim ve vahşi ya
da evcil, insancıl ya da zalim öteki yaratıklar nedir? Biz niye
yaratıldık? Kuşkusuz hepimiz, yeryüzünü ve denizi, havayı
ve gökyüzünü meydana getiren gizemli bir Güç tarafından
yaratılmışız. Peki kim bu güç? Ardından en doğal biçimiyle,
bütün bunları Tanrı’nın yarattığı geldi aklıma. Her şeyi
yapabilen Güç her şeyi yönlendirip yönetebileceği için, hepsini
ve kendileriyle ilgili her şeyi çekip çeviren ve hükmeden
de odur. Eğer böyleyse, yaptıklarının büyük döngüsü içinde
onun bilgisi ve rızası dışında hiçbir şey olamaz.
Eğer onun bilgisi dışında hiçbir şey meydana gelmiyorsa
burada, bu berbat koşullarda olduğumu da biliyordur
ve onun rızası dışında hiçbir şey meydana gelmiyorsa bütün
bunlar başıma onun rızasıyla gelmiştir. Yalnız benim
başıma gelenler değil dünyada olup biten her şey de onun
biricik gücüne bağlı olduğundan beni bu sefil koşullara
atan da onun buyruğudur. Ardından kaçınılmaz biçimde
şu soru geldi: Tanrı bunu bana niye yapmıştı? Ben bunu
hak edecek ne yapmıştım? Bu sorgulama anında vicdanım
sanki küfretmişim gibi beni yokladı ve galiba dile gelip
benimle konuştu: “SEFİL! Bir de ne yaptım diye mi soruyorsun?
Berbat biçimde tükettiğin ömrüne dönüp bir
Robinson Crusoe
101
bak ve kendine ne yapmadığını sor. Sor bakalım, çok daha
önce yok olmayışının sebebi neymiş? Yarmouth Roads’da
niye boğulmadığını; geminin Sale’li korsanlar tarafından
ele geçirildiği sıradaki kavgada niye ölmediğini; Afrika
sahilinde vahşi hayvanlara niye yem olmadığını ya da
senin dışında bütün mürettebatın yok olduğu bu yerde
niye boğulmadığını sor.” Şaşkınlıktan söyleyecek bir tek
söz bulamayan birisi gibi, bu düşüncelerle donakaldım;
yok, kendime verecek bir yanıt bulamadım ve oturduğum
yerden doğrulup dalgın, hüzünlü bir biçimde sığınağıma
döndüm. Yatacakmışım gibi duvardan aştım, ama düşüncelerim
beni üzüp huzursuz etmişti ve uyuyacak halde
değildim; karanlık çökmeye başladığı için lambamı yakıp
sandalyeme oturdum. Hastalığımın döneceği endişesiyle
gözüm çok korkmuşken, aklıma Brezilyalıların neredeyse
bütün hastalıklarda ilaç yerine tütün kullandıkları geldi.
Sandıklardan birinde tümüyle kurutulmuş bir parça tütünle
tam kurumamış, yeşil yapraklarım da vardı.
Hiç kuşku yok ki Tanrı tarafından oraya yönlendirilmiştim,
çünkü o sandığın içinde yalnızca aradığım tütünü değil
gemiden kurtararak orada sakladığım kitapları da bulup
daha önce sözünü ettiğim ve o ana kadar bakmaya zaman
bulamadığım ya da hiç niyetlenmediğim İncillerden birini
aldım. Sonra hem onu hem de tütünü masaya götürdüm.
Tütünden hastalığım için nasıl faydalanacağımı da iyi gelip
gelmeyeceğini de bilmiyordum, ama şu ya da bu biçimde
işe yarayacağını düşünerek çeşitli denemeler yaptım. Önce
ağzıma bir parça yaprak atıp çiğnedim; tütün yeşil ve sert
olduğundan, ayrıca da pek alışkanlığım olmadığından başlangıçta
âdeta beynim uyuştu. Sonra birazını bir iki saat
romda beklettim ve yatarken bundan bir yudum almaya
karar verdim ve son olarak bir kısmını da közün üstünde
bir tavada yaktım ve bayıltıcı sıcağa dayanabildiğim sürece
burnuma çektim.
Daniel Defoe
102
Bu işleri yaparken İncil’i açıp okumaya başladım, ama
başım tütün nedeniyle okumaya en azından o sırada dayanamayacağım
ölçüde dumanlıydı. Yalnızca kitabı öylesine
açtım ve gözüme ilişen ilk sözcükler şunlar oldu,
“Sıkıntılı gününde seslen bana, seni kurtarırım, sen de
beni yüceltirsin.”
Bu sözler tam anlamıyla benim durumuma uyuyorlardı
ve diyebilirim ki bunları okuduğum sırada düşüncelerimi
biraz etkilemişlerdi, ama kurtarılmak sözcüğü benim için
hiçbir anlam taşımadığından sonradan etkisi geçti. Bana
o kadar uzak, endişelerimi gidermesi o kadar olanaksızdı
ki kendilerine et yiyecekleri vaat edildiğinde, “Tanrı çölde
sofra kurabilir mi?” diyen İsrailoğulları gibi ben de, “Tanrı
beni buradan da kurtarabilir mi?” demeye başlamıştım.
Herhangi bir kurtuluş umudu belirmeden yıllar geçmişti;
ancak yine de bu sözler üstümde büyük bir etki bıraktı ve
sıklıkla bunlar üzerinde kafa yordum. Artık geç olmuştu ve
tütün dediğim gibi kafamı öyle bir altüst etmişti ki uyumaya
niyetlendim; gece kalkabilirim düşüncesiyle lambayı mağarada
yanar durumda bırakıp yatağa girdim ama uzanmadan
önce, ömrümde hiç yapmadığım şeyi yaptım; diz çöktüm ve
Tanrı’ya, bir gün başım derde girdiğinde ona seslenirsem
beni kurtaracağı vaadini yerine getirmesi için yakardım. Kırık
dökük duam bittikten sonra içinde beklettiğim tütünden
dolayı epeyce sertleşmiş ve acılaşmış olan romu güçlükle
içtim; hemen ardından da yattım. O anda şiddetle başımın
döndüğünü hissettim; fakat deliksiz bir uykuya daldım ve
ertesi gün güneş gözüme girinceye dek de hiç uyanmadım;
öğleden sonra üç filan olmalıydı; yok, şu anda, bütün ertesi
gün ve gece ve bir sonraki günün öğleden sonra üçüne kadar
uyuduğum görüşündeyim; yoksa birkaç yıl sonra ortaya
çıktığı gibi, haftanın günlerini kaydederken bir günü gözden
kaçırdığımı bilemezdim. Düz çizginin üstüne çarpı atarken
yitirmiş olsam kaybım bir günden fazla olurdu; ancak şurası
Robinson Crusoe
103
kesin ki hesaplarımda bir gün kayıp ve bunun nasıl gerçekleştiğini
asla bilemedim.
Öyle ya da böyle fark etmez. Uyandığımda kendimi epeyce
zinde buldum, moralim düzelmiş, neşem yerine gelmişti.
Kalktığımda bir gün önceye göre daha güçlüydüm ve midem
de daha iyiydi, çünkü karnım acıkmıştı. Kısacası ertesi gün
de nöbete girmediğim gibi daha da düzeldim. Bu, ayın yirmi
dokuzundaydı.
Doğal olarak 30’u iyi günümdü ve tüfeğimi alıp dışarı
çıktım, ama fazla uzaklaşmaya da yeltenmedim. Yaban kazına
benzeyen bir iki deniz kuşu vurdum ve eve getirdim,
ama bunları pek yemek istemediğimden çok lezzetli olan
kaplumbağa yumurtalarından birkaçını yedim. Akşam da
dün bana iyi geldiğini düşündüğüm, romda bekletilmiş tütün
ilacını yeniledim; yalnız bu kez önceki gibi çok içmedim
ve yaprak çiğnemediğim gibi başımı da tütsülemedim; bununla
birlikte ertesi gün, Temmuz’un 1’inci günü umduğum
kadar iyi değildim. Çünkü bir üşüme nöbeti geçirdim, fakat
eskiler kadar kötü değildi.
2 Temmuz – İlacı üç biçimde de yineledim ve ilk defasındaki
gibi kafayı bulup içtiğim miktarı da iki misline
çıkarttım.
3 Temmuz – Birkaç hafta geçene kadar gücümü tam anlamıyla
toparlayamasam da nöbetten temelli kurtuldum. Bir
yandan gücümü toplamaya çalışırken düşüncelerim sürekli
olarak “Seni kurtarırım,” cümlesine takılıyor ve kurtuluşumun
olanaksızlığı, kabul etmeye dahi yanaşmaksızın zihnimi
kaplıyordu, ama kendimi böylesi düşüncelerle ümitsizliğe
düşürürken, kendimi asıl derdime kaptırıp bana sunulan
kurtuluşu hiç dikkate almadığımın farkına vardım ve kendime
şu soruları sormaya başladım: Olabilecek en sıkıntılı durumdan,
beni en çok korkutan hastalıktan hem de mükemmel
biçimde kurtarılmamış mıydım? Peki bundan ne sonuç
çıkartmıştım? Üstüme düşeni yapmış mıydım? Tanrı beni
Daniel Defoe
104
kurtarmış, ama ben onu yüceltmemiştim, demek ki bunu
kurtuluştan saymamıştım; öyleyse daha büyük bir kurtuluşu
hangi hakla bekleyebilirdim? Bu yüreğime çok dokundu ve
derhal diz çökerek yüksek sesle, beni hastalıktan kurtardığı
için Tanrı’ya şükrettim.
4 Temmuz – Sabahleyin Kutsal Kitap’ı elime alıp Yeni
Ahit’i bularak ciddiyetle okumaya başladım ve kendimi bölümlerin
sayısıyla bağlamadan aklımı verebildiğim sürece
her sabah ve akşam okumaya karar verdim. Derinden ve
içten biçimde geçmiş yaşamımın günahkârlığından pişmanlık
duyduğunu fark edene kadar bu okuma işini ciddiyetle
sürdürdüm. Düşümün yarattığı etki yeniden canlandı
ve “Yaşadığın onca şey sana pişmanlık vermedi,” sözleri
zihnime hücum etti. Tam aynı gün, Kutsal Kitap’ı okurken
“Ona, tövbeyi kabul edip günahları bağışlasın diye Prenslik
ve Kurtarıcılık payesi verildi,” sözlerine şans eseri rastladığımda
tövbemi kabul etmesi için içtenlikle Tanrı’ya yakarıyordum.
Kitabı yere düşürdüm ve ellerim gibi yüreğimi
de göğe çevirerek sevinçle, kendimden geçmiş halde yüksek
sesle haykırdım, “Yüce İsa, Davut’un oğlu! Yüce İsa, sana
Prenslik ve Kurtarıcılık Payesi verildi! Tövbemi kabul et!”
Diyebilirim ki, bu benim ömrümde ettiğim, sözcüğün tam
anlamıyla ilk duaydı, çünkü artık Kutsal Kitap’ın gösterdiği
yolda, Tanrı Kelamı’nın verdiği cesaretle durumumun farkına
vararak dua ediyordum ve diyebilirim ki o andan başlayarak
Tanrı’nın beni işiteceğini ummaya başlamıştım.
Artık yukarıda sözü geçen “Bana seslen, seni kurtarırım,”
sözcüklerini öncekinden daha farklı bir anlamda
yorumlamaya başlamıştım, çünkü o zaman adına kurtuluş
denen şeyden tek anladığım, içinde bulunduğum tutsaklıktan
kurtulmaktı, çünkü bu yerde özgür olmama karşın
ada benim için açıkça ve dünyadaki en kötü anlamıyla bir
hapishaneydi. Ancak artık bunu başka türlü ele almayı öğreniyordum:
Şimdi geçmiş yaşamıma öyle bir dehşetle bakıRobinson
Crusoe
105
yordum ve günahlarım gözüme o kadar iğrenç gözüküyordu
ki ruhum Tanrı’dan, bütün huzurumu kaçıran suçluluk
yükünden kurtulmak dışında bir şey istemiyordu. Münzevi
yaşamıma gelince, bu hiçbir şey değildi. Bundan kurtulmak
için o kadar çok dua etmediğim gibi üzerinde de fazla düşünmüyordum.
Ötekiyle kıyaslandığında hiç kalıyordu.
Okurlara olayların gerçek anlamını kavradıklarında günahtan
kurtulmanın, endişeden kurtulmaktan daha büyük bir
nimet olduğunu göstermek için bu bölümü buraya ekledim.
Fakat bunu burada bırakıp günlüğüme dönüyorum.
Durumum artık, yaşam biçimime bakıldığında daha az
sefil sayılmasa bile yine de bana daha kolay gelmeye başlamıştı;
düşüncelerim de düzenli İncil okumam ve Tanrı’ya
dua etmem sayesinde daha yüce şeylere yöneldikçe şu ana
kadar yaşamadığım ölçüde bir rahatlama hissediyordum.
Sağlığım ve gücüm de yerine geldiğinden, istediğim her şeyi
yapmak için harekete geçmiş, yaşam biçimimi olabildiğince
düzenli kılmıştım.
Temmuz’un 4’ünden 14’üne kadar çoğunlukla, bir hastalık
nöbetinin ardından gücünü toplamaya çalışan birisi
gibi, elimde silahım azar azar yürüyerek oyalandım, çünkü
ne kadar güçten düştüğüm ve ne biçim bir hastalıkla boğuştuğumu
kestirmeniz zor. Yaptığım ilaç tümüyle yeniydi ve
belki de ilk kez bir hastalığı iyileştirmişti; bu deneyime dayanarak
hiç kimseye de bunu denemesini öneremem. Hastalığımı
tedavi etmesine karşın, bir zaman sinirlerimde ve
eklemlerimde sıklıkla yineleyen kasılmalara yol açıp benim
güçten düşmeme de neden olmuştu. Bundan da kendi adıma
çıkarttığım sonuç şuydu; yağmur mevsiminde, özellikle
de fırtınalar ve hortumlarla birlikte gelen yağmurlarda açık
havada bulunmak sağlığım açısından olabilecek en tehlikeli
şeydi, çünkü kurak mevsimi izleyen yağmurlara daima bu
tür fırtınalar eşlik ediyordu ve bu yağmurun eylül ve ekimde
yağandan daha tehlikeli olduğunu fark etmiştim.

107
Yedinci Bölüm
Tarım Deneyimi
On ayı aşkın süredir bu uğursuz adadaydım. Bu durumdan
kurtuluşun tüm olasılıkları elimden alınmış görünüyordu
ve hiçbir insanoğlunun daha önce buraya ayak
basmadığından adım gibi emindim. Barınağımı içimin rahat
edeceğini düşündüğüm biçimde güvene aldıktan sonra adayı
daha ayrıntılı keşfetmek ve hakkında henüz hiçbir bilgim
olmayan başka ne gibi ürünler bulabileceğimi görmek için
büyük bir arzu duyuyordum.
Adayı daha yakından incelemeye başladığımda
Temmuz’un 15’iydi. İlk olarak, sallarımı kıyıya çıkartmış
olduğum ve daha önce sözünü ettiğim küçük ırmak ağzına
gittim. İki mil kadar yukarı gittikten sonra gelgitin artık
burada etkisi olmadığını, ırmağın da epeyce tatlı ve içilebilir
bir dereciğe dönüştüğünü fark ettim, ama kurak mevsimde
olduğumuzdan bazı yerlerinde pek su yoktu; en azından bir
pınar oluşturmaya yetecek ölçüde olmadığı anlaşılıyordu.
Bu derenin kıyılarında, düz, yumuşak ve çimlerle kaplı pek
hoş savan ve çayırlara rastladım; yüksek kesimlerde, tahmin
edilebileceği gibi suyun hiç taşmadığı yerlerde, yeşil ve büyük,
son derece güçlü sapları bulunan bol miktarda tütün
gördüm. Türlerine ilişkin ufacık bir fikrim bulunmayan,
Daniel Defoe
108
belki de benim bilmediğim kendilerine özgü faydalara sahip
başka bitkiler de vardı.
Bütün bu tür iklimlerde yetişen, Kızılderililerin ekmek
yapmakta kullandığı manyok köklerini aradım, ama bulamadım.
İri sarısabırlar gördüm ama o sırada bunların ne
olduğunu bilmiyordum. Birkaç şeker kamışına rastladıysam
da yabaniydiler ve ıslah edip yetiştirmeye elverişli değildiler.
Bu defalık kendimi bu keşiflerle avuttum ve yararını ya da
yenilip yenilemeyeceğini bilmediğim meyve ya da bitkileri
keşfetsem bile ne faydası olacak diye kendimle eğlenerek
geri döndüm, çünkü Brezilya’dayken kır bitkilerini pek tanımadığımdan
fazla bir gözlem yapmamıştım; en azından
şimdiki sıkıntımı gidermede işe yaramayacak kadar az gözlemim
olmuştu.
Ertesi gün, ayın on altısında, aynı yolu izledim ve bir gün
önce gittiğim yerden biraz daha ötelere ilerleyince derenin ve
savanların kaybolup çevrenin daha ağaçlık bir hal aldığını
fark ettim. Bu kesimde çeşitli meyvelere rastladım, özellikle
de yerde bol miktarda kavun ve ağaçlarda üzüm buldum.
Asmalar ağaçların üstünden aşmışlardı ve üzüm salkımları
tam yenilecek kıvamda, olgun ve bereketliydiler. Bu şaşırtıcı
bir keşifti ve çok sevinmiştim, ama bunları sakınarak
yemek konusundaki deneyimim, Berberistan sahilindeyken
köle İngilizlerden birkaçının bunları yedikten sonra kusup
ateşler içinde öldüklerini anımsatarak beni uyardı. Fakat bu
üzümlerden yararlanmanın mükemmel bir yolunu buldum:
Onları güneşte kurutup kuru üzüm biçiminde saklamak ve
üzümün yetişmediği mevsimlerde afiyetle yemek ki aynen
öyle yaptım zaten.
Bütün geceyi orada geçirdim ve barınağıma dönmedim;
Bu da diyebilirim ki evden uzakta geçirdiğim ilk gece oldu.
Geceleyin, adadaki ilk günümde bulduğum yöntemi uyguladım
ve bir ağaca çıkıp sıkı bir uyku çektim. Ertesi sabah keşif
gezimi sürdürdüm. Kuzey yönünden ayrılmadan, güneyimRobinson
Crusoe
109
de ve kuzeyimde tepelerin arasından, vadinin uzunluğundan
çıkartabildiğim kadarıyla yaklaşık dört mil yürüdüm.
Bu yürüyüşün sonunda arazinin batıya doğru alçalmaya
başladığı yerde bir açıklığa ve yanımdaki tepeden çıkan,
öbür yöne, yani doğuya doğru akan küçük bir tatlı su pınarına
vardım. Arazi, öyle taze, öyle yeşil, öyle bitek gözüküyordu
ki her şey pınardan çıkan bir bahar tazeliği içinde,
yeni ekilmiş bir bahçeye benziyordu.
Bütün bu toprakların tek sahibi, aksi iddia edilemeyecek
biçimde kralı ve efendisi olduğum, dilediğim her şeyi yapabileceğim,
biraz daha ileriye götürürsem tıpkı İngiltere’deki
bir derebeyi gibi burayı tümüyle mirasçılarıma bırakabileceğim
türünden üzüntüyle karışık düşünceler aklımdan
geçse de, gizli bir hoşnutlukla, bu harika vadiyi inceleyerek
kenarından biraz aşağı indim. Burada bol miktarda kakao,
portakal ve limon ağacına rastladım, fakat tümü yabaniydi
ve en azından o sırada, pek azı meyve vermişti. Bununla
birlikte topladığım yeşil misket limonları yalnızca lezzetli
değil epeyce yararlıydılar da; sonradan bunların suyunu
içme suyuna karıştırdım ki pek faydalı, serinletici ve ferahlatıcıydı.
Şimdi toplama ve eve taşıma işine girişmeliydim;
yaklaştığını bildiğim yağmur mevsimi için kendime erzak
sağlamak üzere üzümler gibi misket limonlarıyla normal
limonlardan da depolamaya karar verdim. Bunun için de,
bir yerde üzümlerden büyük bir öbek, başka bir yerde daha
küçük bir öbek ve bir yerde de limonlardan bir yığın oluşturdum
ve her birinden yanıma birkaç tane alarak yeniden
gelip kalanı eve taşımak için beraberimde büyük bir torba
veya bir çuval ya da her ne bulursam getirme kararıyla evin
yolunu tuttum.
Sonuçta üç günümü bu gezintiye harcayıp eve (çadırımı
ve mağaramı artık böyle adlandırmam gerek) döndüm, ama
ben daha oraya varamadan üzümler bozulmuştu; meyvenin
olgunluğu ve suyunun ağırlığı onları çatlatıp çürütmüştü,
Daniel Defoe
110
artık hiçbir işe yaramazlardı; limonlara gelince iyi durumdaydılar
ama pek az getirebilmiştim.
Ertesi gün, yani on dokuzunda, ürünümü eve getirmek
için yanıma iki küçük torba alıp oraya geri döndüm; ancak
topladığım zaman son derece olgun ve iyi durumda olan
üzüm öbeklerimin yanına vardığımda hepsini oraya buraya
sürüklenerek ortalığa saçılmış ve epeyce büyük bir kısmının
yenilip tüketilmiş durumda görünce şaşırdım: Bunun üzerine,
o civarda bunu yapan vahşi yaratıklar bulunduğu kanaatine
vardım, ama ne türden olduklarını bilemedim.
Bununla birlikte bunları öbekler halinde yığmak da çuval
içinde götürmek anlamlı olmadığından başka bir yol izledim,
çünkü öbek yapınca birileri dağıtıyor çuvala doldurunca
da kendi ağırlıklarıyla eziliyorlardı: Çok miktarda üzüm
toplayıp güneşte kurumaları umuduyla ağaçlara astım ve limonlara
gelince sırtımda ağırlığına dayanabildiğim kadarını
eve taşıdım.
Bu gezintiden eve dönünce büyük bir keyifle o vadideki
meyvelerin bolluğunu, ortamın güzelliğini, suyun ve ormanın
o tarafının fırtınalar açısından güvenli oluşunu düşündüm
ve konutumu arazinin en kötü yerinde kurduğum
kanısına vardım. Her şeyi gözden geçirince, mümkünse barınağımı
taşımayı ve adanın o kesiminde en az şu anki yerim
kadar güvenli ve hoş, meyvesi bol bir yer bulmayı düşünmeye
başladım.
Bu düşünceyi kafamda uzun süre evirip çevirdim ve
oranın hoşluğuyla baştan çıkmış durumda epey bir zaman
bununla oyalandım, ama biraz daha yakından baktığımda
şu anda en azından bir biçimde yararıma olabilecek şekilde
deniz kenarında bulunduğumu ve beni buraya atan kör talihin
başka mutsuz sefilleri de aynı yere getirebileceğini, böyle
bir şeyin gerçekleşme olasılığının son derece düşük olmasına
karşın yine de kendimi adanın ortasındaki tepelerle ormanların
arasına gizlememin buradaki tutsaklığımı kabul etmek
Robinson Crusoe
111
anlamına geldiğini ve böylesi bir durumu kabul etmenin yalnızca
uygunsuz değil olanak dışı da olduğunu, bu yüzden
hiçbir biçimde taşınmamam gerektiğini anladım.
Yine de orası beni büyülediğinden temmuz ayının kalan
tüm günlerinde zamanımın büyük bir bölümünü orada geçirdim
ve iyice düşününce taşınmaktan caymama karşın yine de
kendime bir tür çardak yaptım; etrafını da belli bir uzaklıkta,
çıkabileceğim yükseklikte, aralarını fundalarla doldurduğum
sağlam kazıklı çifte bir çitten oluşan güçlü bir duvarla çevirdim
ve burada oldukça güvenlik içinde, üstünden her zaman
merdivenle aşıp, bazı kereler iki üç gece üst üste yatmaya başladım.
Böylece kendimi, artık hem kırda hem de deniz kenarında
birer sayfiye evimin bulunduğu düşüncesiyle eğlendiriyordum:
Bu iş de beni ağustosun başına dek oyaladı.
Her ne kadar bir parça yelken beziyle kendime ilkine
benzer yeni bir çadır yapmış ve bunu epeyce iyi germişsem
de, ne yağmurlar başladığında beni fırtınalardan koruyacak
bir tepe ne de yağmur hızlandığında arkamda sığınabileceğim
bir mağaram bulunduğu için yağmurlar beni ilk barınağıma
sımsıkı bağladığında, kır evimin duvarını daha yeni
bitirmiş ve emeğimin keyfini sürmeye henüz başlamıştım.
Dediğim gibi, ağustosun başı gibi çardağımı bitirmiş
ve keyif çatmaya başlamıştım. Ağustos’un 3’ünde astığım
üzümlerin mükemmel biçimde kuruduklarını ve aslında
güneşte kurumuş harika kuru üzümlere dönüştüklerini
gördüm; böylece onları ağaçlardan indirmeye başladım, ne
mutlu bana ki öyle yapmışım çünkü ardından gelen yağmurlar
bunları çürütürdü, iki yüz salkımdan fazla üzüm kuruttuğumdan
ben de kışlık erzakımın en iyi kısmını yitirmiş
olurdum. Tümünü ağaçlardan indirip büyük bir kısmını eve
taşımamın üstünden pek zaman geçmeden yağmur başladı
ve o andan sonra, Ağustos’un 14’üydü, ekimin ortasına dek
her gün az ya da çok yağdı ve bazen öyle şiddetlendi ki burnumu
birkaç gün mağaramdan dışarı çıkartamadığım oldu.
Daniel Defoe
112
Bu mevsimde en çok ailemin kalabalıklaşması şaşırttı
beni; benden kaçan ya da öldüğünü sandığım kedilerimden
birinin kaybına çok üzülmüştüm, ağustosun sonlarında yanında
üç yavrusuyla eve dönüp beni şaşırtana dek de ondan
hiç haberim olmadı. Bu durum benim için daha da şaşırtıcıydı,
çünkü daha önce anlattığım gibi, tüfeğimle bir vahşi kedi
öldürmüş olmama karşın bu yine de bizim Avrupa’daki kedilerimizden
farklı bir türdü, ama şimdiki yavru kedilerin hepsi
de anneleri gibi evcil hayvanlardı ve benim kedilerimin ikisi
de dişi olduklarından bu durumu çok yadırgadım. Fakat bu
üç kediden üreyen kediler sonraları başıma öyle bir bela oldular
ki bunları haşarat ya da vahşi hayvanlar gibi öldürmek
ve evimden olabildiğince uzaklaştırmak zorunda kaldım.
Ağustos’un 14’ünden 26’sına kadar aralıksız yağmur
yağdığından yerimden kımıldayamadım, hem artık fazla
ıslanmamaya epeyce dikkat ediyordum. Bu mahkûmiyet
içinde yiyecek sıkıntısı çekmeye başladım, ama iki kez dışarı
çıkmayı göze alıp bunların birinde bir keçi vurdum ve son
gün, yani 26’sında benim için ziyafet anlamı taşıyan epeyce
büyük bir kaplumbağa buldum ve öğünlerim şöyle bir düzene
girdi: Kahvaltıda bir salkım kuru üzüm, akşam yemeğinde
de bir parça keçi eti ya da kaplumbağadan yiyordum;
maalesef bir şey kaynatmak ya da güveç yapmak için tencerem
olmadığından közde kızartıyordum, geceleyin de iki üç
kaplumbağa yumurtası yiyordum.
Yağmurda içeri kapanıp kalışım sırasında günde iki üç
saat mağaramı genişletmek için çalışıyordum, tepenin dışına
çıkıp duvarımın ötesine denk gelecek biçimde bir kapı ya
da çıkış yapana kadar bir tarafa doğru azar azar kazmayı
sürdürdüm. Ancak o kadar açıkta yatıyor olmaktan dolayı
da içim pek rahat değildi, çünkü önceleri kendimi mükemmel
biçimde gizlemişken şimdi ise uluorta yattığımı ya da
üzerime gelebilecek herhangi bir şeye karşı açıkta kaldığımı
düşünüyordum ve o güne kadar adada gördüğüm en büyük
Robinson Crusoe
113
yaratığın bir keçi olmasına karşın korkulacak hiçbir canlı
bulunmadığını henüz kavrayamamıştım.
30 Eylül – Karaya ayak basışımın hüzünlü yıldönümü
gelmişti artık. Direğimin üstündeki çentikleri hesapladım
ve üç yüz altmış beş gündür burada yaşadığımı gördüm.
Bu günü ibadet fırsatı saydım ve katıksız bir utançla secdeye
varıp günahlarımı Tanrı’ya itiraf ederek, onun bana
yönelik gayet adil hükümlerini tanıyarak ve İsa aracılığıyla
bana merhamet etmesi için ona yalvararak katı bir oruçla
geçirdim; on iki saat boyunca, hatta gün battıktan sonra
bile ağzıma bir yudum su koymadım ve ancak o zaman bir
peksimetle bir salkım üzüm yedim ve günü başladığım gibi
bitirerek yatağa girdim.
Geçen bütün bu zaman boyunca hiçbir kutsal güne dikkat
etmemiştim, çünkü başlangıçta aklımdan hiçbir dinsel
duygu geçmemiş, bir zaman sonra da kutsal günlerde ötekilerden
daha uzun bir çentik atarak haftaları birbirinden ayırt
etme işini savsaklamıştım ve bu yüzden gerçekte hangi günün
ne olduğunu bilmiyordum, ama şimdi günleri yukarıdaki
gibi toplayınca bir yıldır orada bulunduğumu anlamıştım;
bu yüzden bu süreyi haftalara bölüp her yedinci günü Kutsal
Gün olarak belirledim; gerçi hesaplamalarımın sonunda, bir
iki günü atladığımı fark ettim. Bundan kısa bir süre sonra,
mürekkebim azalmaya başladı ve bu yüzden onu daha bir
sakınarak kullandım, her şeyi yazmak yerine yalnızca yaşamımın
dikkate değer olaylarını kaydetmekle yetindim.
Yağmur mevsimiyle kurak mevsimin düzenini artık anlamaya
başlamış, ikisine de hazırlıksız yakalanmamak bakımından
bunları birbirlerinden ayırmayı öğrenmiştim, ama
bu noktaya gelene kadar epeyce acı deneyim yaşamıştım ve
şimdi anlatacağım şey yaptığım en cesaret kırıcı deneylerden
birisiydi. Topraktan kendiliklerinden fışkırdıklarını sanıp
şaşkınlığa düştüğüm birkaç arpa ve pirinç sapını sakladığımdan
söz etmiştim ve sanırım otuz kadar pirinç ve yirmi
Daniel Defoe
114
kadar da arpa sapı vardı. Şimdi ise, yağmurlar geçip güneş
de güney konumunda benden uzaklaşmaktayken bunları
ekmenin tam zamanı olduğunu düşünüyordum.
Bu amaçla tahta belimle toprağı becerebildiğim kadar
kazdım ve iki bölüme ayırarak tahıllarımı ektim, ama bunları
ekerken aklıma öylesine, ilk başta hepsini birden kullanmamam
gerektiği geldi, çünkü bu iş için uygun zamanı
bilmiyordum; bu yüzden de her birinden birer avuç ayırarak
tohumların üçte ikisini ektim. Sonradan böyle yapmamın
büyük faydasını gördüm, çünkü yağmuru izleyen kurak
mevsimde bu tohumların ekildiği toprak hiç yağmur almadığı
için büyümelerini sağlayacak neme de sahip değildi,
yağmur mevsimi başlayana dek hiçbir şey çıkmamıştı ve o
zaman da bunlar sanki yeni ekilmiş gibiydiler; Kısacası bu
ilk seferde ektiğim tohumların hiçbirinden bir şey çıkmadı.
Kuraklıktan olduğunu kolayca tahmin ettiğim gibi, ilk ekinimin
büyümediğini görünce yeniden denemek için başka bir
nemli toprak parçası aradım ve yeni çardağımın yakınında
bir parça yer kazarak şubatta, ilkbahar gündönümünden
az bir zaman önce tohumlarımın kalanını ektim; yağmurlu
mart ve nisan aylarında gerekli suyu aldığı için bu seferki
pek sevindirici biçimde bitip çok güzel başaklar verdi, ama
tohumların yalnızca bir kısmı kaldığından ve hepsini ekmeye
cesaret edemediğimden az sayıda ekmiştim ve bütün hasadım
beş kilo bile etmiyordu.
Fakat bu deney sonucunda bu işte ustalaşmıştım, artık
ekim için uygun mevsimi ve yılda iki kez ekim yapıp iki kez
hasat kaldırabileceğimi biliyordum.
Bu ekin büyürken ileride çok işime yarayacak küçük bir
buluş yaptım. Yağmurlar kesilip hava da düzelmeye başladığında
ki bu kasım ayı civarıydı, iç kesimdeki çardağıma
bir ziyarette bulundum; birkaç aydır buraya hiç uğramayışıma
karşın her şeyi bıraktığım gibi yerli yerinde buldum.
Yapmış olduğum çember ya da çift sıralı çit, sağlam ve tek
Robinson Crusoe
115
parça halinde yerinde durduğu gibi bazı ağaçlardan kestiğim
kazıklar da yeşermiş ve başı budandıktan sonraki ilk
yılda yeşeren bir söğüt ağacı gibi uzun dallar çıkartmıştı. Bu
kazıkları kestiğim ağaçları ne diye adlandıracağımı bilemiyordum.
Bir yandan şaşırmış, bir yandan da yeni ağaçlar büyüdüğünü
görünce sevinmiştim ve bunları birbirine benzer
biçimde büyümeleri için becerebildiğim kadar budadım. Üç
yıl içinde oluşturdukları manzaranın güzelliği inanılır gibi
değildi; böylece, duvar yaklaşık yirmi beş metre çapında bir
çember oluşturmasına karşın ağaçlar, artık bunlara ağaç diyebilirdim,
kısa bir süre sonra duvarı kapladı ve bütün kurak
mevsim boyunca konaklamaya yetecek tam bir gölgelik
oluşturdu. Bu da beni, biraz daha kazık kesip duvarımın (ilk
evimin duvarını kastediyorum) çevresine de bir yarım çember
içinde benzer bir çit yapmaya yöneltti, öyle de yaptım ve
ağaçları ya da kazıkları ilk duvardan yaklaşık sekiz metre
uzaklığa yerleştirince hemen büyüdüler ve barınağım için
öncelikle bir gölgelik oluşturdular, sonra da yeri geldiğinde
anlatacağım bir savunma görevi üstlendiler.
Artık mevsimlerin, Avrupa’da olduğu gibi yaz ve kış biçiminde
değil de yağmur mevsimi ve kurak mevsim biçiminde
birbirlerinden genel anlamda ayrılabildiklerini fark etmiştim;
bu da aşağı yukarı şöyle gerçekleşiyordu:
Şubat’ın yarısı,
Mart,
Nisan’ın yarısı,
Nisan’ın yarısı,
Mayıs,
Haziran,
Temmuz,
Ağustos’un yarısı
iyt
iyt
Yağmurlu, güneş dönencede ya da
ona yakın.
Kurak, güneş ekvatorun kuzeyinde.
Daniel Defoe
116
Ağustos’un yarısı,
Eylül,
Ekim’in yarısı
Ekim’in yarısı,
Kasım,
Aralık,
Ocak
Şubat’ın yarısı
Yağmur mevsimi, rüzgârın durumuna göre bazen uzun
bazen de kısa sürebiliyordu, ama bu benim yaptığım genel
bir gözlemdi. Yağmurda dışarı çıkmanın kötü sonuçlarını
deneyimle anlayınca dışarı çıkmak zorunda kalmamak için
erzakımı önceden sağlıyor ve yağmurlu aylar boyunca olabildiğince
içeride oturuyordum. Bu kez işim çok oluyordu
ve benim için gerekli ama büyük emek ve yakın ilgi isteyen
pek çok şeyi yapma fırsatı bulduğumdan zamanlama da iyi
denk düşüyordu. Özellikle de kendime sepet yapmak için
pek çok yol deniyordum, ama bu amaçla getirdiğim ince
dalların hepsi de kırılgan çıktığından bir işe yaramıyorlardı.
Çocukken babamın yaşadığı kasabadaki sepetçide saz örme
sanatını zevkle izlememin bana büyük yararının dokunduğu
şimdi anlaşılıyordu ve çocukların genellikle yaptığı gibi
benim de yardım etmek için işgüzar davranmam, yapım
yöntemleri konusunda sıkı bir gözlemci olmam ve kimi zaman
da işe el atmam sayesinde işin püf noktaları hakkında
iyi bilgi edinmiştim. Kazıkları kestiğim o ağacın dallarının
İngiltere’deki keçi söğüdü, sepetçi söğüdü gibi ağaçlar gibi
gergin olabilecekleri aklıma geldiğinde tek gereksindiğim şey
malzemeydi, bunları denemeye karar verdim.
Böylece ertesi gün kır evim diye adlandırdığım yere gittim;
ince dallardan bazılarını kestiğimde bunların amacım
için beklediğimden iyi olduğunu gördüm. Bunun üzerine,
iyt
Yağmurlu ve güneş geri geliyor.
iyt
Kurak ve güneş ekvatorun
güneyinde.
Robinson Crusoe
117
bir sonraki sefer bunlardan bir miktar kesmek için nacak
da getirdim ve bir süre sonra kıyamet kadar çok olduklarını
fark ettim. Bunları çemberimin ya da duvarımın içinde kurumaya
bıraktım, kullanılmaya hazır hale geldiklerinde de
mağarama taşıdım. Burada da bir sonraki mevsim boyunca,
fırsatım varken, toprak atmak, her türlü şeyi taşımak ya da
saklamak için bir yığın sepet yapmaya koyuldum; bitirdiklerim
pek düzgün olmasalar bile yine de amacıma hizmet
etmeye yeterliydiler. Bundan böyle, artık sepetim yok diye
dert etmedim ve sepetlerim çürüdükçe yenilerini yaptım;
özellikle de yeterince tahıl hasadı kaldırdığımda ürünümü
çuval yerine bunların içine koymak üzere sağlam ve derin
sepetler ördüm.
Bu güç işte ustalaştıktan ve bu işe dünyanın zamanını
harcadıktan sonra iki ihtiyacımı karşılama konusunda harekete
geçtim. İçleri tamamen rom dolu iki fıçı ve bazıları
bildiğimiz büyüklükte, diğerleri de su ve içkiyle dolu kare
şişelerin dışında sıvı koyabileceğim, örneğin çorba yapabileceğim
ya da bir parça et haşlayabileceğim bir kabım yoktu
gemiden kurtardığım bir kabın dışında, o da istediğimden
çok büyüktü. Sıkıntısını çektiğim ikinci şey de bir tütün piposuydu;
bunu yapmak benim için olanaksızdı ama onun
yerine kullanabileceğim bir şeyi sonunda buldum.
Tahminimden daha fazla zaman harcamama neden olan
başka bir iş çıkana kadar, bütün yaz ya da kurak mevsim
boyunca kendimi ikinci sıra kazıkların çakılması ve bu sepet
örme işine vermiştim.

119
Sekizinci Bölüm
Durumu Gözden Geçiriyor
Adanın tamamını görmeye can attığım için dereden yukarıya,
oradan da çardağımı inşa ettiğim yere gittiğimden ve
orada da tam denize açılan bir yer bulduğumdan daha önce
söz etmiştim. Şimdi ise adanın o tarafındaki kıyıya kadar
gitmeye karar vermiştim; bu yüzden tüfeğimi, nacağımı, köpeğimi
ve her zamankine göre daha fazla miktarda barutla
saçmayı yanıma alıp, erzak olarak da iki peksimetle büyük
bir salkım üzümü torbama koyarak gezime başladım. Çardağımın
bulunduğu vadiden geçerken batıda denizi gördüm
ve hava oldukça açık olduğundan uzakta belli belirsiz bir
kara parçası da dikkatimi çekti; bunun bir ada mı yoksa kıta
mı olduğunu söyleyecek durumda değildim, ama batıdan
batı-güneybatı yönünde epey bir mesafede uzanan, epeyce
de yüksek bir kara parçasıydı; uzaklığı tahminimce on beş
yirmi milden aşağı değildi.
Buranın İspanyol sömürgelerinin yakınında yer alan ve
belki de aralarına düşseydim şimdikinden çok daha kötü koşullarda
olacağım, vahşi yerlilerin yaşadıkları Amerika’nın
bir parçası olması gerektiği dışında dünyanın neresinde yer
aldığını bilemiyordum; böylece artık her şeyin hayırlısını buDaniel
Defoe
120
yurduğuna inanmaya başladığım Tanrı’nın takdirine boyun
eğdim; yani zihnimi bununla yatıştırdım ve kendimi oraya
gitmek gibi semeresiz düşüncelerden uzaklaştırdım.
Ayrıca konu üzerinde biraz düşününce, bu kara parçası
İspanyol sahili olsaydı muhakkak o taraftan gelen ya da o
yöne giden birkaç gemi göreceğimi düşündüm, ama değilse
İspanyol topraklarıyla Brezilya arasında kalan vahşilerin sahili
olmalıydı ki orada yamyam ya da insan yiyiciler, ellerine
düşen herhangi bir insanoğlunu öldürüp yemekte tereddüt
etmeyen vahşilerin en berbatları yaşıyordu.
Bunları aklımdan geçirerek telaşsız bir biçimde ilerliyordum.
Adanın o tarafının benim bulunduğum yerden daha
güzel olduğunu fark ettim; çiçekler ve çimlerle bezeli açıklıklarla
çayırlar vardı ve pek güzel ağaçlarla doluydu. Bir sürü
papağan gördüm ve mümkünse birini yakalayıp evcilleştirmek,
konuşmayı öğretmek geçti aklımdan. Epeyce uğraştıktan
sonra bunu becerdim de, sopayla vurup düşürdüğüm bir
papağan yakaladım ve iyileştirdikten sonra eve götürdüm,
ama konuşmayı öğretmem birkaç yıl aldı; yine de en sonunda
bana küçük adımla seslenmeyi öğrettim. Yeri geldiği zaman
bunu izleyen kazayı anlatınca önemsizliğine karşın pek
eğleneceksiniz.
Bu yolculuk beni epey oyaladı. Aşağı kesimlerde yabani
tavşan olduklarını sandığım hayvanlarla tilkilere rastladım,
ama daha önce gördüğüm bütün türlerden epeyce farklıydılar;
birkaçını öldürdüysem de onları yemekle uğraşmadım.
Yiyeceğe ihtiyacım olmadığından maceraya girmeme de gerek
yoktu; özellikle de şu üçünü, yani keçileri, güvercinleri
ve kaplumbağaları sayarsak, üzümleri de eklediğimizde Leadenhall
Pazarı bile benden daha iyi bir masa donatamazdı
ve epey içler acısı bir durumda olmama karşın yine de
yiyecekten yana sıkıntı çekmediğim, tersine bol, hatta leziz
yiyeceklere sahip olduğum için büyük bir şükran duymakta
hiç de haksız sayılmazdım.
Robinson Crusoe
121
Bu yolculuk esnasında günde iki milden fazla yürümedim
hiç, ama neler keşfedebileceğimi görmek için o kadar
çok dönüş yapıyordum ki geceyi geçirmeyi kafaya koyduğum
yere son derece yorgun varıyordum ve o zaman da ya
bir ağacın üzerine yerleşiyor ya da hiçbir yabani yaratık beni
uyandırmadan yanıma sokulamasın diye bir ağaçtan diğerine
çevremi kazıklarla çeviriyordum.
Denizin kıyısına vardığım anda kaderimi, adanın en kötü
yerinde başlatmış olduğumu görerek şaşırdım, çünkü kumsal
sayısız kaplumbağayla doluydu; oysa öbür tarafta bir buçuk
yılda yalnızca üç tane bulmuştum. Ayrıca kimini daha
önce gördüğüm, kimini ise hiç görmediğim ve penguenler
dışında adlarını bilmediğim, çoğunun eti iyi olan sayısız deniz
kuşu da vardı.
Dilediğim kadarını vurabilirdim, ama saçma ve barutumu
son derece tutumlu kullanmam gerektiğinden, daha besleyici
olduğu için becerebilirsem dişi bir keçi vurmayı daha
çok umursamaktaydım; burada yığınla keçi bulunmasına
karşın arazinin düz ve engebesiz oluşu nedeniyle yanlarına
yaklaşabilmem çok daha zordu, tepelere çıktığımdaysa beni
hemen görüyorlardı.
Adanın bu tarafının benim bulunduğum taraftan daha
hoş olduğunu itiraf ediyorum, ama yine de barınağıma yerleşip
alıştığımdan orası bana doğal geliyor ve burada geçirdiğim
tüm süre içinde kendimi evimden uzakta, seyahatteymişim
gibi gördüğümden taşınmaya hiç niyetlenmiyordum:
Bununla birlikte deniz kıyısı boyunca doğuya doğru sanırım
on iki mil kadar gittim ve işaret niyetine kuma büyük bir
sırık diktikten sonra yeniden eve gitmem ve bir sonraki yürüyüşümü
adanın öbür yanından, evimden doğuya doğru
yapmam gerektiği kanısına vardım. Böylece yeniden direğe
ulaşıncaya dek bütün adayı çepeçevre dolaşmış olacaktım.
Adayı keşfederken kendi evimi kaçırmadan bütün adayı
görüş alanım içinde tutabileceğimi düşünerek geldiğimden
Daniel Defoe
122
farklı bir yol tutturdum ama yanıldığımı anladım, çünkü iki
üç mil kadar ilerledikten sonra tümüyle ormanlarla kaplı
tepelerin çevirdiği ve güneş dışında yönümü tayin edemediğim
büyük bir vadiye inerken buldum kendimi; günün o
saatinde güneşin konumunu çok iyi bildiğim halde yine de
yolumu kaybettim. Şanssızlığım bununla da kalmadı, vadide
bulunduğum üç dört gün boyunca hava öylesine pusluydu
ki güneşi de göremedim ve epeyce huzursuz biçimde vadide
dolaştım; sonunda deniz kenarına inip direğimi bulmak ve
gittiğim yoldan dönmek zorunda kaldım ve bundan sonra
da aşırı sıcak bir havada, tüfeğim, cephanem, nacağım ve
diğer şeylerden oluşan yükümle daha yavaş yürüyerek eve
yöneldim.
Bu yolculukta köpeğim genç bir oğlağı gafil avlayarak
tepesine çöktü ve ben de onu tutup yakalamak için koştum
ve köpeğin ağzından kurtardım. Becerebilirsem onu eve götürmeyi
aklıma koydum, çünkü hep bir iki oğlak yakalasam
da barutumla saçmam tümüyle bittiğinde yiyeceğimi sağlayacak
evcil bir keçi sürüsü yetiştirsem diye hayal ediyordum.
Bu küçük yaratığa bir tasma yaptım ve hep yanımda taşıdığım
bir ipi geçirerek onu güçlükle de olsa çardağıma varıncaya
kadar götürdüm ve orada bağlayıp yanından ayrıldım,
çünkü bir ayı aşkın bir süredir uzakta olduğum evime ulaşmak
için sabırsızlanıyordum.
Eski barakama varıp da hamağıma uzanmanın benim
için ne büyük bir mutluluk olduğunu anlatamam. Yerleşim
yerimden uzaktaki bu macera benim açımdan o kadar tatsız
geçmişti ki kendi kendime dediğim gibi, evim orayla kıyaslandığında
benim için en mükemmel yerdi; orada öyle rahattım
ki adada yaşamak kaderim olduğu sürece buradan
bir daha bu kadar çok uzaklaşmamaya kesin karar verdim.
Uzun yolculuğun ardından kendime burada dinlenmek
ve hoşça zaman geçirmek için bir hafta tatil verdim; bu süre
içinde de zamanımın çoğunu artık ev halkından birisi olmaRobinson
Crusoe
123
ya ve beni tanımaya başlamış olan Poll için kafes yapmak
gibi ağır bir iş aldı. Derken aklıma küçük çemberimin içine
bağladığım zavallı oğlak geldi ve gidip eve getirmeye ya da
yiyecek bir şeyler vermeye karar verdim; böylece gittim ve
onu bıraktığım yerde buldum; zaten dışarı da çıkamazdı ve
neredeyse açlıktan ölmek üzereydi. Gidip ağaçlardan biraz
dal ve bulabildiğim çalıları keserek önüne attım; karnını doyurduktan
sonra onu götürmek üzere önceki gibi bağladım,
ama aç kalınca öyle bir evcilleşmişti ki bağlamama hiç gerek
kalmamıştı, çünkü bir köpek gibi peşimden geliyordu ve
onu sürekli beslediğim için yaratık öyle tatlı, iyi ve sevimli
hale gelmişti ki o andan sonra evcil hayvanlarımın arasına
katıldı ve hiçbir zaman da beni bırakıp gitmedi.
Artık güz dönümünün yağmur mevsimi başlamıştı ve
adaya ayak basışımın yıldönümü olduğu için 30 Eylül’ü yine
öncekiyle aynı dinsel bir havada geçirdim; şimdi burada iki
yılım dolduğundan ve bu adadan kurtulmak için geldiğim
ilk günküne göre daha fazla umut beslemediğimden, bütün
günü alçakgönüllülük içinde, inziva koşullarım ve yokluğu
halinde kesinlikle daha çok sefillik çekeceğim bir yığın harika
lütuf için şükranlarımı sunarak geçirdim. Bana bu münzevi
yaşamda, dünyanın bütün zevkleri ve insanlar arasında
özgürce yaşarkenkinden daha mutlu olabileceğimi fark ettirdiği,
münzevi yaşamımın ve insan toplumundan yoksun kalışımın
eksiklerini gidermemde varlığıyla ve ruhuma saldığı
yüceliklerle yol gösterdiği, bu dünyada merhametine öteki
dünyada da onun ebedi varlığını içimde duymam için beni
desteklediği, rahatlattığı ve yüreklendirdiği için alçakgönüllü
ve içten şükranlarımı sundum.
Bütün bu sefil koşullarıyla şu anda sürdürdüğüm yaşamın
beni, geçmiş günlerimdeki ahlaksız, lanetlenmiş, berbat
yaşamımdan çok daha mutlu ettiğini artık aklım başıma
gelerek anlamaya başlamıştım; şimdi bütün üzüntülerimle
sevinçlerim, arzularım farklılaşmış, endişelerimin yönü deDaniel
Defoe
124
ğişmiş ve keyif aldığım şeyler ilk gelişimden bu yana, daha
doğrusu geçmiş iki yıl boyunca tümüyle yenilenmişti.
Önceleri avlanmak ya da araziyi gözlemlemek için yürürken,
bu durumdan duyduğum yürek sıkıntısı aniden
üstüme çullanır, ormanların, dağların çöllerin arasındaymış
gibi hisseder, insan bulunmayan bir ıssızlıkta, okyanusun
demir parmaklıkları ve sürgüleri ardında kurtuluş
umudu taşımayan bir tutsak olduğum düşüncesiyle boğulacak
gibi olurdum. Zihnimin en soğukkanlı anında
bile bu düşünce üstümde fırtına gibi patlar, yumruklarımı
sıkıp çocuk gibi ağlamama yol açardı. Bazen tam işimin
ortasındayken beni pençesine alırdı; hemen oturup iç geçirir,
bir iki saat yere bakardım. Benim için en kötüsü de
buydu, çünkü gözyaşlarına boğulabilseydim ya da öfkemi
sözcüklerle yatıştırabilseydim geçip gider ve kederim de
kendi kendini tüketip dinerdi.
Fakat şimdi kendimi yeni düşüncelerle avutmaya başlamıştım:
Günlük olarak İncil okuyor ve onun bütün tesellilerini
mevcut durumuma uyarlıyordum. Çok üzgün olduğum
bir sabah, İncil’i açtığımda şu sözlerle karşılaştım, “Seni
asla, asla terk etmeyecek ve yüzüstü bırakmayacağım.”
Anında bu sözlerin benim için söylendiğini geldi aklıma;
yoksa Tanrı’nın ve insanoğlunun yüzüstü bıraktığı birisi olarak
neden tam durumumun yasını tuttuğum bir anda karşıma
çıkacaklardı ki? “İyi o zaman,” dedim, “Eğer Tanrı beni
yüzüstü bırakmayacaksa bütün dünya beni bırakmış olsa
ne yazar ya da öteki türlü bakarsam, Tanrı’nın inayetini ve
kutsamasını yitirdiğimde bütün dünya benim olsa kaybımın
yerini tutar mı?”
O andan başlayarak bu yüzüstü bırakılmış, yapayalnız
durum içinde dünyadaki başka herhangi özel bir durumdakinden
daha mutlu olabileceğim kanaatine vardım ve bu
düşünceyle Tanrı’ya beni bu yere getirdiği için şükranlarımı
sunmaya hazırlandım.
Robinson Crusoe
125
Ne olduğunu anlayamadım, ama bu düşünce üzerine bir
şey zihnimi şaşkınlığa uğrattı ve şükranımı söze dökmeye cesaret
edemedim. Neredeyse işitilir biçimde, “Nasıl bu kadar
ikiyüzlü olabiliyorsun?” dedim, “Her ne kadar yetinmeye
çalışsan da kurtulmak için canı gönülden dua ettiğin bir duruma
şükran duyarmış gibi yapıyorsun?” Oradan öteye de
sürdürmedim, ama burada bulunmaktan ötürü şükran duyduğumu
söyleyemesem de, Tanrı’ya acı verici ilahi takdiriyle
de olsa önceki yaşamımı görmem, ahlaksızlığımın yasını
tutmam ve nedamet getirmem için gözlerimi açtığından dolayı
yine de içtenlikle teşekkür ettim. Kapağını asla açmamış
olsam da, İngiltere’deki dostumu herhangi bir sipariş vermememe
karşın eşyalarımın arasına İncil’i koymaya yönelttiği
ve ardından geminin enkazından kurtarmama yardım ettiği
için içtenlikle şükrettim Tanrı’ya.
Böylece bu ruh hali içinde üçüncü yılıma başladım ve
ilkindeki gibi bütün çalışmalarımın dökümünü verip okuyucuyu
sıkmayacaksam da bu yılda da genellikle pek az
tembellik ettiğimi ve zamanımı düzenli biçimde önümde
bekleyen çeşitli gündelik işler arasında paylaştırdığımı söyleyebilirim.
Mesela ilkin ibadet ve günde üç kez olmak üzere
İncil’in okunması; ikinci olarak, yağmur yağmadığı zamanlarda
genellikle her sabah üç saatimi alan, tüfeğimle çıkıp
yiyecek bulma işi; üçüncü olaraksa, öldürdüğüm ya da yakaladığım
şeyin kesime hazır edilmesi, kesilmesi, saklanması
ve pişirilmesi; bütün bunlar günümün büyük bir kısmını
alıyordu. Ayrıca gün ortasında güneş tam tepedeyken dışarı
çıkılmayacak kadar sıcak olduğundan akşamüstü dört sularına
dek çalışıyor, bazen bir istisna yapıp avlanma ile çalışma
saatlerinin yerini değiştiriyor ve sabahları çalışıp akşamüstü
de avlanmaya gidiyordum.
Çalışma imkânı bulduğum zamanın kısalığına, uğraştığım
her işin haddinden fazla zahmetli oluşunu da eklemek
istiyorum; aletlerden, yardımdan ve yetenekten yoksun olDaniel
Defoe
126
duğumdan her iş çok zamanımı alıyordu. Mesela mağarama
koymak istediğim uzun bir rafın tahtasını yapmak tam kırk
iki gün sürdü; oysaki iki doğramacı, aletleri ve bıçkılarıyla
aynı ağaçtan yarım günde altı tanesini keserlerdi.
Benim durumumda ise şöyle oluyordu: Kesilecek ağacın
gövdesinin enli olması gerekiyordu, çünkü rafımın geniş
olmasını istiyordum. Ben üç günümü bu ağacı kesmeye,
sonraki iki günümü ise dallarını kesip onu bir kütük ya da
kalas haline getirmeye harcadım. Anlatılamaz bir yontma
ve doğrama işi sonunda taşınabilecek hale getirinceye dek
her iki yanını da çenttim; ardından ters çevirip bir yüzünü
baştanbaşa yontup bir tahta gibi düzleştirdim; ardından bu
yüzünü aşağı getirip keresteyi yaklaşık üç parmak kalınlığına
getirinceye dek öbür yüzünü yonttum. Böyle bir işe ellerimin
yatkın olmadığını herkes tahmin edebilir, ama emek ve
sabır, bunları ve daha pek çok işi başarıyla sonlandırmamı
sağlıyordu. Zamanımın büyük bir bölümünün bu kadar az
işle geçmesinin nedenini göstermek için bu işi özellikle anlatıyorum;
yani yardımla ve gerekli aletlerle çok kısa sürede
yapılabilecek işler, tek başına ve elle yapılınca sınırsız emek
ve muazzam zaman gerektiriyordu.
Ancak buna karşın, aşağıda anlatacağım olayda da görüleceği
gibi sabır ve emekle, koşullarımın beni yapmaya
zorladığı her şeyin üstesinden geliyordum.
Şimdi, Kasım ve Aralık aylarında, arpa ve pirinç hasadımı
beklemekteydim. Bunlar için hazırlayıp kazdığım toprak
pek matah sayılmazdı, çünkü söylediğim gibi, kurak mevsimde
ektiğim önceki tohumlar telef olduğundan her birinden
sahip olduğum tohum beş kiloyu geçmiyordu. Fakat
şimdiki ekinim, birdenbire çeşitli düşmanlar yüzünden kaçınılmaz
biçimde tümünü yeniden yitirme tehlikesi belirinceye
kadar epeyce iyi görünüyordu; önce ekinin tadını alan keçilerle
yaban tavşanı diye adlandırdığım vahşi hayvanlar gece
gündüz pusuya yatıp topraktan çıkar çıkmaz tam dibinden
öyle bir yiyorlardı ki sapları büyüyecek zaman bulamıyordu.
Robinson Crusoe
127
Bunu çözmek için ekinin çevresine büyük bir zahmetle,
hatta hızlı olmayı gerektirdiği için daha da büyük bir emekle
bir çit çekmekten başka bir çare bulamadım. Yine de tarıma
elverişli ve ekinime uygun arazim küçüktü de üç hafta gibi
bir sürede tamamını çitle çevirebildim ve gündüzleri yaratıkların
bazılarını vurduğum, geceleri de köpeğimi kapıdaki bir
kazığa bağlayıp bütün gece havlayarak başında beklettiğim
için az bir zamanda düşmanların orayı terk etmelerini sağladım;
böylelikle ekin oldukça güçlü ve iyi biçimde büyümesini
sürdürüp hızla olgunlaşmaya başladı.
Fakat ekinimi daha önce hayvanların henüz yaprak halindeyken
mahvetmeleri gibi, başaklandıklarında da kuşlar
mahvedecek gibi görünüyordu, çünkü nasıl geliştiğini görmek
için tarla boyunca giderken küçük ekinimin üstünü türlerini
bilmediğim kuşların kapladığına tanık oldum; oradan
uzaklaşmamı bekliyorlardı. Tüfeğim her zaman yanımda
bulunduğundan hemen üstlerine ateş açtım. Ateş eder etmez
ekinin içinden daha önce görmediğim bir kuş bulutu havalandı.
Birkaç gün içinde bütün umutlarımı mideye indireceklerini,
aç kalacağımı ve bir daha hiç ekin yetiştiremeyeceğimi
anlayınca canım sıkıldı; ne yapabileceğimi de bilmiyordum,
ancak gerekirse, gece gündüz başında nöbet tutmak zorunda
da kalsam ekinimi korumakta kararlıydım. İlk olarak ne
kadar hasar verdiklerini anlamak için ekinin içine girdim ve
epey zarar verdiklerini fark ettim, ama henüz kuşlara göre
fazla yeşildi, bu yüzden kayıp çok büyük sayılmasa da kalanını
koruyabilirsem iyi bir hasat olacağa benziyordu.
Tarlanın yanı başında tüfeğimi doldurmak için durdum
ve ardından da yaklaştığımda bütün hırsızların çevremdeki
ağaçların tepesinde, gitmemi beklermişçesine oturduklarını
gördüm, gerçekten öyle olduğu da sonradan anlaşıldı, çünkü
gidecekmiş gibi yürüyüp görüş alanlarından çıkar çıkmaz
yeniden teker teker ekine üşüştüler. Öyle çileden çıkDaniel
Defoe
128
mıştım ki şimdi yedikleri her bir tahıl tanesinin benim için
ileride bir somun ekmek anlamına geldiğini bildiğimden,
geri kalanların aşağı inmelerini bekleyecek sabrım yoktu;
çitin kenarına gelerek yeniden ateş ettim ve üçünü vurdum.
İstediğim de buydu; bunları aldım ve tıpkı İngiltere’de azılı
hırsızlara yaptığımız gibi geride kalanlara ibret olsun diye
zincirlere astım. Bunun yarattığı etkiyi gözünüzde canlandırmanız
olanaksız, çünkü kuşlar bir daha ekine gelmedikleri
gibi adanın o kesimini tümüyle terk edip gittiler ve korkuluklarım
orada asılı bulunduğu sürece ekinimin yanında
bir daha hiç kuş görmedim.
Bundan çok hoşnut kaldığıma emin olabilirsiniz. Yılın
ikinci hasat zamanında, yani Aralık sonlarında ekinimi biçtim.
Ekini biçmek için bir tırpan ya da orak bulmam ne yazık
ki çok zordu ve elimden gelen yalnızca, gemiden kurtardığım
silahların içindeki pala ya da kamalardan birini orak
niyetine kullanmaktı. Bununla birlikte ilk hasadım az olduğundan
biçmekte fazla güçlük çekmedim; Kısacası kendi
yöntemime göre biçtim ve başaklardan başka bir şey kesmedim,
bunları kendi yaptığım büyük bir sepetle taşıdım, kendi
ellerimle ovaladım ve harmanımın sonunda elimdeki beş
kiloluk tohumdan iki kileye yakın pirinç ve iki buçuk kile de
arpa elde ettiğimi gördüm; bunu göz kararıyla söylüyorum,
çünkü o sıralarda elimde hiçbir tartı kabı yoktu elbet.
Yine de bu durum beni epeyce yüreklendirmişti ve zaman
içinde Tanrı’nın benden ekmeği esirgemeyeceğini kestiriyordum.
Fakat bu noktada, tahılımı nasıl öğütüp ekmeklik un
yapacağımı ya da daha doğrusu nasıl temizleyip başaktan
ayıracağımı ve unu öğütsem bile ekmeği nasıl hazırlayacağımı,
ekmeği hazırlasam bile nasıl pişireceğimi bilmediğimden
yine kafam karıştı. Bütün bunlar saklayacak kadar çok miktarda
tahıla sahip olma ve hiçbir zaman tahılsız kalmama
arzumla birleşince bu tahılı yemeyip tamamını gelecek mevsime
tohumluk olarak ayırmayı ve bu arada geçecek zamanRobinson
Crusoe
129
da da bütün emeğimi ve çalışma saatlerimi tahıl ve ekmek
sağlama işine adamayı kafama koydum.
Artık ekmeğimi kazanmak için çalıştığımı söylesem yanlış
olmazdı. Sanırım pek az insan, bu bir parça ekmek için
gerekli malzemenin sağlanması, üretilmesi, muhafaza edilmesi,
biçim verilmesi, hazırlanması ve yapılması için gereken
yığınla ayrıntı üzerinde bu kadar kafa yormuştur.
Doğanın en ilkel koşullarıyla kısıtlanmış olan ben, bunu
gündelik engellerimden birisi gibi algıladım ve her geçen
gün, hatta beklenmedik biçimde yerden bitip beni şaşırtan
ilk bir avuç tahıl tohumunu elde ettiğim andan başlayarak
buna kafa yordum.
Öncelikle toprağı sürecek sabanım olmadığı gibi kazma
ya da belim de yoktu. Evet, daha önce de söylediğim gibi bu
sorunu tahtadan bir bel yaparak çözmüştüm, ama bu bel benim
işimi bir tahta parçasının görebileceği kadar gördü; yapmak
için günlerce uğraşmama karşın, demirden yapılmadığı
için kısa sürede yıpranmakla kalmadı, işimi de zorlaştırıp
daha kötü yapmama yol açtı. Yine de bu duruma alışmış, sorunu
sabırla çözmüş ve işlerin kötü gitmesine katlanmıştım.
Tahılı ektiğimde tırmığım da olmadığından bu iş de bana
kalmıştı; büyük bir ağaç dalını toprağın üstünde sürükledim
ki buna da tırmıklamaktan çok toprağı çizmek denebilir.
Gerek büyürken gerekse de büyüdüğünde etrafını çevirip
güven altına almak, tırpanlamak ya da biçmek, kurutup
eve taşımak, kabuğundan ayırmak, bir kısmını ufalamak ve
saklamak için ne kadar çok şeyden yoksun olduğumu zaten
anlatmıştım. Sonra öğütmek için bir değirmene, elemek için
bir eleğe, ekmeğe dönüştürmek için maya ve tuza ve pişirmek
için de bir fırına ihtiyaç duydum. Söylediğim gibi bütün
bunlar her şeyi benim için zahmetli ve usandırıcı kılıyordu,
ama yapacak da bir şey yoktu. Zamanım da benim için fazla
bir kayıp sayılmazdı, saatlere göre böldüğüm için her günün
belirli bir kısmını bu işlere ayırıyordum; epeyce büyük
Daniel Defoe
130
bir miktar elde edene kadar tahılımdan bir tek ekmek bile
yapmamaya kesin karar da verdiğimden, sonraki altı ayda
çok emek harcayıp buluşlar yaparak, kendimi tamamen, yeterli
miktarda tahıla sahip olduğum zaman bunu amacım
doğrultusunda kullanabilmek için gereken bütün işlemlere
uygun gereçleri yapmaya verdim.
131
Dokuzuncu Bölüm
Bir Gemi
Ancak artık bir dönümün üzerinde toprağı ekmeye yetecek
ölçüde tahılım bulunduğundan daha fazla toprak hazırlamam
gerekiyordu. Bu işe başlamadan önce kendime hiç
olmazsa bir bel yapmak için bir hafta çalıştım. Bittiğinde ne
yazık ki pek başarılı bir bel olmadı bu, son derece ağırdı ve
bununla çalışmak iki misli emek gerektiriyordu. Yine de işin
üstesinden geldim ve tohumlarımı evimin yakınında, aklıma
yatan iki büyük toprak parçasına ekerek önceden hazırladığım
ağaçlardan kestiğim kazıklarla etrafını iyice çevirdim;
bu kazıkların bir yıla kalmadan yeşereceğini ve dolayısıyla
çok az onarım gerektireceğini biliyordum. Bu iş en azından
üç ayımı aldı, çünkü bu sürenin büyük bir bölümü dışarıya
çıkamadığım yağmur mevsimine denk gelmişti.
Yağmur yağıp da dışarıya çıkamadığım zamanlarda,
içerideyken aşağıda sayacağım işleri yapma fırsatı buldum;
çalıştığım sürece papağanımla konuşarak ve ona konuşmayı
öğreterek kendimi oyalıyordum ve kısa sürede ona kendi
adını ve sonunda da yüksek sesle “Poll” demeyi öğrettim ki
bu benim adada, başka bir ağızdan duyduğum ilk sözcüktü.
İşim elbette bu değildi, bu yalnızca işimi kolaylaştıran
bir şeydi, çünkü söylediğim gibi, ellerimle yapmam gereken
Daniel Defoe
132
şimdi sayacağım işlerdi: Uzun zamandır acilen ihtiyaç duyduğum,
fakat nasıl üstesinden geleceğimi bilemediğim toprak
kaplar yapma fikri üzerinde şu ya da bu biçimde kafa
yoruyordum. Bununla birlikte biraz kil bulabildiğim takdirde
iklimin sıcaklığından faydalanıp güneşte kurutarak tahıl,
un ve benzeri kuru olan ve kuru saklanması gereken şeyleri
saklamaya yetecek ölçüde sertleşmiş birkaç kap yapabileceğimden
kuşkum yoktu. Tahıl, un ve benzeri şeyleri saklamak
için bazılarını küp gibi dik duracak ve içine konacak şeylerin
ağırlığına dayanacak ölçüde büyük yapmaya kararlıydım.
Bu çamura şekil vermek için ne olmadık yollara başvurduğumu,
ne tuhaf, biçimsiz, çirkin şeyler yaptığımı, kilin
kendi ağırlığını taşıyacak kadar sert olmayışından dolayı kaçının
kendi içine göçüp kaçının dağıldığını, aceleyle kurumaya
bıraktığım için kaçının güneşin şiddetli sıcağında çatladığını
ve kaçının da kuruduktan sonra dokunur dokunmaz
parçalara ayrıldığını, kısacası binbir zahmetle kil bulup ta
onu kazıp çıkarmakla, tava getirmekle, eve taşıyıp üstünde
çalışmakla uğraştıktan sonra iki aylık bir emeğin sonunda
iki büyük toprak ucube (bunlara küp demeye dilim varmıyor)
dışında bir şey yapamadığımı anlatırsam okuyucu bana
ya acıyacak ya da gülecektir.
Bununla birlikte güneş bu ikisini epeyce iyi kurutup
sertleştirdiğinden bunları büyük bir özenle kaldırarak kırılmasınlar
diye önceden yaptığım iki büyük saz sepetin içine
yerleştirdim ve küple sepetin arasında kalan az bir boşluğu
da pirinç ve arpa saplarıyla doldurdum. Bu iki küp hep kuru
kalacağından bunlarda tahılımı ve öğütebilirsem de unumu
saklayabileceğimi düşündüm.
Büyük kaplar yapmaya uğraşırken epeyce zamanım ziyan
olduysa da pek çok küçük şeyi daha başarılı biçimde yapmayı
becerdim; küçük yuvarlak tencereler, düz tabaklar, sürahiler
ve güveç kapları yapmaya çalıştım elimden geldiğince ve
güneşin sıcağı da bunları bayağı sertleşene kadar pişirdi.
Robinson Crusoe
133
Fakat bunların hiçbirisi, içinde sıvı muhafaza edebileceğim,
ateşe dayanıklı bir kaba sahip olma amacıma uygun düşmüyordu.
Bir süre sonra öylesi de oldu; etimi pişirmek için
büyük bir ateş yakıp işimi bitirince söndürmeye gittiğim sırada,
toprak kaplarımdan birinden kırılmış bir parçanın ateşin
içinde taş gibi sertleşip kiremit gibi kızarıncaya dek piştiğini
gördüm. Bunu görünce şaşırıp sevindim ve kendi kendime,
kırıkken pişebiliyorsa bir bütün olarak da pişebilirler dedim.
Bu da beni, ateşime birkaç kabı pişirmek için nasıl bir
çekidüzen vermem gerektiği konusunda kafa yormaya itti.
Çömlekçilerinkine benzer, çömleklerimi içinde pişireceğim
bir tuğla ocağı ya da biraz kurşunum olmasına karşın bununla
kapları nasıl sırlayacağım konusunda ufacık bir fikrim
yoktu; bunun yerine üç güveç kabıyla iki üç tane çömleği
üst üste yığıp altına da bol miktarda köz koyarak odunları
etrafına sıraladım. İçerideki kapların yeterince kızardığını ve
hiçbirinin de çatlamadığını görene dek ateşi dıştan ve üstten
yeni odunlarla besledim. Kızardıklarını görünce o ısıda
beş altı saat bıraktıktan sonra çatlamadıklarını, ancak eriyip
aktıklarını gördüm, çünkü kille karıştırdığım kum ısının şiddetiyle
erimişti ve bir süre daha bırakmış olsam neredeyse
cama dönüşecekti. Bu yüzden çömlekler kızıllığını yitirene
dek ateşin ara sıra sönmeye yüz tutmasına izin verdim ve bütün
gece ateş çok hızlı geçmesin diye başında bekledim; sabahleyin
gerekli sertliğe ve içlerinden birinin kumun erimesiyle
mükemmel bir parlaklığa kavuştuğu, iki tane oldukça
iyi (ama güzel olduklarını söyleyemeyeceğim) güveç kabımla
iki toprak kabım vardı.
Bu denemeden sonra artık toprak kap sıkıntımın kalmadığını
söylememe gerek yok, ama çamura şekil vermeyi
hiç öğrenmemiş bir çocuğun yaptığı çamurdan kekler ya da
beceriksiz bir kadının yaptığı çörekler gibi benim de biçim
verme imkânım olmadığından şekillerinin son derece gelişigüzel
olduklarını söylemeden geçemeyeceğim.
Daniel Defoe
134
Doğası gereği bu kadar sıradan olan diğer herhangi bir
işten duyulan sevinç, benim ateşe dayanıklı bir çömlek yapabildiğimi
anladığım anda duyduğuma denk düşemezdi;
biraz et haşlamak için –ki gayet iyi sonuç verdi– birinin içine
su doldurup ateşe koymak için soğumalarını bile bekleyecek
sabrım yoktu; bir parça keçi etiyle oldukça güzel bir et suyu
çorbası yaptım; gerçi içine biraz yulaf ezmesi ve lezzet artırıcı
birkaç şey de ekleyebilmeyi isterdim.
Üstüne eğilmem gereken bir sonraki iş, içinde biraz tahıl
dövebileceğim taştan bir dibeğe sahip olmaktı; değirmen
yapmaya kalkışamazdım, çünkü bir çift el dışında bir şeyim
yokken işleri o kadar ilerletebilmem söz konusu bile değildi.
Bu ihtiyacı karşılamada hiç şansım yoktu, çünkü dünyadaki
bütün zanaatlar içinde en yeteneksiz olduklarımdan birisi
taş yontmaktı ve üstelik bunu yapacak araç gerece sahip de
değildim. Günlerimin çoğunu ortasını oymaya ve bir dibek
yapmaya elverişli bir taş aramakla geçirdim ve yekpare bir
kayanın içinde rastladığım, kazmamın ya da kesip çıkartmamın
mümkün olmadığı bir taş dışında hiçbir şey bulamadım;
zaten adadaki kayalar da yeterli sertlikte değillerdi; aksine
hepsi ağır bir tokmağa dayanamayacak, tahılı kumla doldurmadan
ezilemeyecek kumlu, ufalanan taşlardı. Böylece
taş arayışıyla geçen epeyce bir zaman kaybının ardından bu
işten vazgeçtim ve sert, büyük bir ağaç parçası aramaya karar
verip kolayca buldum da; yerinden kımıldatabileceğim
büyüklükteki bir parçayı alarak yuvarlaklaştırdım, dışına da
testerem ve nacağımla biçim verdim. Ardından ateşin ve zorlu
bir emeğin yardımıyla, Brezilya yerlilerinin kano yaptıkları
yöntemle içine bir oyuk yaptım. Bundan sonra da demir ağacı
adı verilen bir ağaçtan ağır bir tokmak yaptım ve bunları
kendime ekmeklik un öğüteceğim, daha doğrusu döveceğim
bir sonraki tahıl hasadım için hazırlayıp sakladım.
Bunu izleyen güçlük, unumu elemek ve kapçığıyla kepeğinden
ayırmak için bir kalbur ya da elek yapmaktı ki bu
Robinson Crusoe
135
olmaksızın ekmek yapmamın mümkün olamayacağını düşünüyordum.
Üstünde düşünülmesi bile güç bir işti bu, çünkü
elimde bunu yapmak için gereken şey, yani unu eleyecek
iyi cins ince yelken bezi ya da malzeme yoktu. Bu noktada
aylarca ara vermek zorunda kaldım; yapılması gerekeni
gerçekten bilmiyordum. Paçavralar dışında hiç ketenim
kalmamıştı; keçi kılı vardı ama ne eğirmeyi ne de dokumayı
biliyordum; zaten bilseydim bile bu işi göreceğim hiçbir gerecim
yoktu. Sonunda, gemiden kurtardığım denizci giysileri
arasında patiska ya da muslinden birkaç boyunbağı bulunduğunu
anımsadığımda bulabildiğim tek çare bunlar oldu
ve bunlardan bazılarıyla yaptığım üç küçük elek işimi gördü;
böylece birkaç yıl dönüşümlü olarak bunları kullandım,
sonrasında ne yaptığımı ise yeri gelince anlatacağım.
Tahıl elde ettikten sonraki aşamada bunun pişirilmesi
kısmıyla ekmeği nasıl yapacağım da ele alınması gereken
bir sorundu; öncelikle maya yoktu. Bununla ilgili yapılabilecek
hiçbir şey olmadığından maya işini fazla dert etmedim.
Fakat fırın açısından gerçekten de ciddi bir sıkıntım vardı.
Bunun için de sonunda bir çözüm buldum ki o da şöyleydi:
Oldukça geniş, ancak fazla derin olmayan bazı toprak kaplar
yaptım; başka bir deyişle, bunlar yaklaşık altmış santim
çapındaydı ve derinlikleri de dokuz parmağı geçmiyordu.
Bunları da öncekiler gibi ateşte yaktım ve bir kenara kaldırdım.
Ne zaman ekmek pişirmek istersem kendi üretimim
olan kare biçimli birkaç karo döşediğim ocağımda büyük
bir ateş yakıyordum, ama bunlara kare demesem daha iyi.
Odunlar tümüyle yanıp korlaştığında bunları ocağın
önüne çekiyor ve ocak tümüyle kızana dek orada bırakıyordum.
Ardından bütün korları bir yana çekip somunumu ya
da somunlarımı ocağa seriyor ve toprak çömleği bunların
üstüne kapatıp ısıyı koruyup artırsınlar diye bütün korları
kabın çevresine itiyordum ve böylece dünyadaki en iyi fırından
hiç de aşağı kalmayan fırınımda arpa ekmeklerimi pişiDaniel
Defoe
136
riyordum; kısa sürede iyi bir hamur ustası oluşum da cabası,
kendime pirinç kekleri ve pudingleri bile pişiriyordum ama
hiç börek yapmadım, çünkü kuş ya da keçi eti dışında içine
koyacak bir şeyim yoktu.
Bütün bunların buradaki konaklamamın üçüncü yılının
büyük bir kısmını doldurmasına şaşırılmaması gerekir; bunlara
ara verdiğimde yeni hasadım ve yeni ekimimle uğraştığım
akla getirilmeli, çünkü tahılımı mevsiminde biçip elimden
geldiğince eve taşıyor ve bunları dövecek bir zemin ya da
gerece sahip olmadığımdan, ovalayacak zamanı buluncaya
dek büyük sepetler içerisinde başaklar halinde saklıyordum.
Şimdi sonuçta, tahıl stokum arttığı için gerçekten de ambarları
büyütmeyi istiyordum; bunları saklayacağım bir yer
gerekliydi, çünkü yirmi kile arpam ve en az onun kadar ya
da biraz daha fazla pirincim olunca tahılımdaki artış gözümü
doyurmuştu; bu kadar çok tahıl biriktirince artık bunu
dilediğimce kullanmaya karar verdim, çünkü ekmeğimin
tümüyle bitmesinin üstünden epey zaman geçmişti; ayrıca
bütün bir yıl bana yetecek miktarı hesaplayıp buna göre de
yılda yalnızca bir kez ekim yapmaya karar vermiştim.
Sonuçta, kırk kile arpa ve pirincin bir yılda tüketebileceğimden
çok fazla olduğunu anladım; bu yüzden, bu kadar
miktarın ekmek ve benzeri ihtiyaçlarımı fazlasıyla karşılayacağı
umuduyla, her yıl bir önceki yılda ektiğim kadar ekmeye
karar verdim.
Bütün bunlar olurken düşüncelerimin çoğu kez adanın
diğer yanından görünen kara parçasının uyandırdığı umuda
kaydığından kuşkunuz olmasın; orada karaya çıkmış olsaydım
anakarayı ve üstünde yerleşim bulunmayan araziyi
görünce kendimi daha ileriye götürecek öyle veya böyle bir
yol ve sonunda da birtakım kaçış olanakları bulabileceğim
hayalleriyle dolu gizli emellerden de geri kalmıyordum.
Fakat tüm bu süre içinde böylesi bir girişimin tehlikelerini,
yerlilerin eline düşmeyi hiç hesaba katmamıştım ve onların
eline düştüğümde belki de Afrika’nın aslanlarıyla kapRobinson
Crusoe
137
lanlarından çok daha kötüsüne uğrayacağımı düşünmekte
hiç de haksız sayılmazdım: Bir kez ellerine düştüm müydü
bire bin olasılıkla öldürülmek ya da belki afiyetle yenilmek
riskine uğramam kaçınılmazdı, çünkü duyduğuma göre Karayip
sahilinin halkı yamyam ya da insan yiyiciydi, ellerine
düşmüş pek çok Avrupalıyı onu ya da yirmisi bir aradayken
bile yedikleri gibi tek başına olan ve kendini savunamayacak
durumdaki beni haydi haydi yerlerdi; demem o ki bütün
bunları iyi düşünmem gerekirdi, bunlar aklıma sonradan
geldi ama ilk başta hiçbir endişe duymuyordum ve kafam
sahile çıkmak düşüncesiyle ziyadesiyle dolup taşıyordu.
Şimdi miçom Xury ve Afrika sahilinde bin milin üstünde
yol yaptığım büyük sandalın yanımda olmasını ne kadar
isterdim, ama boşunaydı bu. Ardından da daha önce
söylediğim gibi gemi battığında fırtınayla parçalanıp karaya
vuran sandala bakmayı düşündüm. Aşağı yukarı aynı yerde
yatıyordu ama tam olarak aynı durumda değildi ve dalgalarla
rüzgârın zoruyla dibi neredeyse yukarı dönük, kaba bir
kum tepesinin kumluk yamacında duruyordu, ama etrafında
su yoktu. Onu doğrultup suya indirecek yardım eli bulunsaydı
eğer, sandal epey işe yarar ve ben de onunla kolayca
Brezilya’ya dönebilirdim, ama onu çevirip dibini yere indirebilmemin
adayı yerinden oynatmaktan daha zor olduğunu
tahmin edebiliyordum; yine de, onu tersine çevirebilirsem
aldığı hasarı onarabileceğimi, onun çok iyi bir sandal olacağını
ve onunla kolayca denize açılabileceğimi umarak, ne yapabileceğimi
görmek için ormana gidip kaldıraç ve makara
niyetine sırıklar kestim ve bunları sandalın yanına getirdim.
Bu semeresiz zahmete girişmekten hiç kaçınmadan, sanırım
üç dört haftamı buna harcadım; sonunda birazcık
gücümle onu çevirmemin olanaksız olduğunu anlayarak,
itip doğru biçimde yere düşmesini sağlamak için altına ağaç
parçaları yerleştirdim ve altını oyup düşmesi için kumu kazmaya
koyuldum.
Daniel Defoe
138
Ancak bunu yaptığımda da sandalı suya doğru itmek bir
yana, ne yerinden kımıldatabildim ne de altına girebildim.
Dolayısıyla vazgeçmek zorunda kaldım; sandala yönelik
umutlarımdan vazgeçsem bile başlıca amacım için girişimde
bulunma arzum, bunu gerçekleştirme yolları olanaksızlaştıkça
azalmak yerine çoğaldı.
Bu durum beni sonunda, kendime bir ağaç gövdesinden
bir kano ya da o iklimlerdeki yerlilerin kullandığı türden bir
periagua yapıp yapamayacağımı düşünmeye yöneltti; üstelik
de aletlerim ve de yardımcım olmaksızın. Bunun yalnızca
mümkün değil kolay da olduğunu düşündüm, ayrıca bunu
yapma konusunda zenci ya da yerlilerden daha iyi durumda
olduğum düşüncesi beni pek hoşnut etti, ama yerlilerden
daha elverişsiz koşullarla karşılaşacağımı pek de aklıma getirmemiştim.
Şöyle ki, bunu yaptığımda suya indirmek için
yardım edecek birilerinden yoksundum ve benim için bu sorunu
aşmak, onların gereken aletlerden yoksun olmalarının
sonuçlarına katlanmaktan bile zordu. Mesela ormandaki
en geniş gövdeli ağacı bulup binbir güçlükle kestim diyelim;
aletlerimle dıştan yontup düzelterek uygun bir sandal biçimi
versem ve bundan bir sandal yapmak üzere içini oymak
üzere yaksam ya da kessem bile suya indirmeyi başaramadan
onu oracıkta bırakmak zorunda kaldıktan sonra neye
yarardı ki?
Sandalı yaparken karşılaşacağım zorlukları zerrece aklıma
getirmeden hemen denize nasıl indireceğimi hesapladığım
düşünülebilir, ama denizde onunla yapacağım yolculuğu
öylesine kafama koymuştum ki karadan denize nasıl
götüreceğim aklımın ucundan bile geçmemişti ve gerçekten
de işin doğası gereği, bu sandalı denizde kırk beş mil idare
etmek, karada bulunduğu yerden suya indirmek için kırk
beş adım götürmekten daha kolaydı.
Azıcık aklı olan birinin hiç kalkışmayacağı bir aptallıkla
bu sandal üstünde çalışmaya koyuldum. Altından kalkıp
Robinson Crusoe
139
kalkamayacağımı düşünmeksizin yaptığım plandan hoşnut
kalmıştım; sandalımı suya indirmenin zorluğu sıklıkla aklımdan
geçse de kendime verdiğim şu aptalca yanıtla bu konudaki
sorgulamalarımı bir yana bırakmıştım: “Hele önce
bir yapayım; eminim bittiği zaman şu ya da bu biçimde bir
yolunu bulurum.”
Bu en saçma yöntemdi, ama hayal gücümün hevesi baskın
çıktı ve işe koyuldum. Bir sedir ağacı devirdim ve Kral
Süleyman Kudüs Tapınağı’nı yaparken böylesi bir ağaca sahip
olmuş muydu diye sordum kendime; köke yakın alt kısmı
bir metre altmış santim ve yedi metre sonraki diğer ucu
da bir metre otuz santim çapındaydı; bir süre daraldıktan
sonra dallar başlıyordu. Bu ağacı devirmem hiç de kolay olmadı;
tam yirmi gün boyunca dibini kesip yonttum; balta ve
nacakla ve binbir zahmetle kesip yonttuğum dallarını temizlemek
on dört günümü daha aldı; bundan sonra biçim verip
düzleştirmek ve dibini suda dik durabilecek bir sandalınkine
benzetmek de bir ayıma mal oldu. İçini temizlemek ve bundan
tam bir sandal yapmaya uğraşmak üç ayımı daha aldı;
bunu da elbette ateş kullanmadan, yalnızca tokmak, keski
ve bilek gücüyle yaptım; ta ki oldukça güzel ve yirmi altı
kişiyi, dolayısıyla da beni ve tüm yükümü taşımaya yetecek
büyüklükte bir periagua ortaya çıkana kadar uğraştım.
Kendimi bu işe verdiğimde bundan büyük bir keyif aldım.
Sandal gerçekten de, ömrümde gördüğüm yekpare bir
ağaçtan yapılmış herhangi bir kano ya da periagua’dan daha
büyüktü. Bu işin epeyce yoğun bir zahmete patladığından
kuşkunuz olmasın; bir de suya indirebilmiş olsaydım hiç
zaman yitirmez, dünyanın en çılgın, eşi benzeri görülmemiş
yolculuğuna çıkardım.
Fakat suya indirmek için denediğim bütün yollar, bana
sonsuz bir emeğe mal olmasına karşın boşa çıktı. Suya yaklaşık
yüz metre uzaklıktaydı, daha fazla değil; ancak ilk sıkıntım
suya doğru yokuş yukarı konumda oluşuydu. Bu olumsuzluDaniel
Defoe
140
ğu aşmak için toprağı kazıp eğim yaratmaya karar verdim:
Bu işe giriştim ve başıma muazzam sıkıntılar açtım (kurtuluşu
bunda görünce sıkıntıya kim kulak asardı ki?). Bu işi de
hallettikten sonra da sıkıntı yine aynı kalmıştı, çünkü tıpkı
öteki sandal gibi bu kanoyu da yerinden oynatamıyordum.
Ardından kanoyu suya götüremeyeceğimi anlayınca uzaklığı
ölçüp suyu kanoya getirmek için bir dok ya da kanal açmaya
karar verdim. Bu kez de bu işe giriştim ve işin içine girip
ne derinlikte, ne genişlikte kazılacağını hesaplayıp, kazdığım
toprağın nasıl atılacağını hesaplayınca gördüm ki yalnızca iki
elimle çalışırsam üstesinden gelmem on ya da on iki yıl kadar
zaman alacaktı, çünkü kıyı öyle yüksekteydi ki tepe noktasından
aşağı en azından altı metre vardı; böylece sonuçta, epeyce
gönülsüzce de olsa, bu girişimden de vazgeçtim.
Bu durum beni çok üzmüştü; enine boyuna düşünmeden,
üstesinden gelebilmek için gereken gücümüzün olup
olmadığına bakmadan bir işe kalkışmanın ne kadar aptalca
olduğunu şimdi görüyordum.
Bu işin ortasındayken adadaki dördüncü yılımı doldurdum
ve yıldönümümü daha öncekilere benzer biçimde, ibadet
ve iç huzuruyla geçirdim, çünkü İncil’i düzenli biçimde
öğrenip ciddiyetle uygulayarak ve onun lütfunun yol göstericiliğiyle
daha öncekinden farklı bir bilgi kazanmıştım.
Eşyanın çeşitli yönlerine kafa yoruyordum. Artık dünyaya
beni hiç ilgilendirmeyen, ondan hiçbir şey beklemediğim ve
sonuçta hiçbir arzumun kalmadığı uzak bir şey gözüyle bakıyordum:
Uzun sözün kısası, dünyayla hiçbir işim yoktu
ve olacağa da benzemiyordu; dolayısıyla ona belki de öteki
dünyadan bakabileceğimiz bir gözle bakıyordum; yani bir
zamanlar yaşadığım ama sonra uzaklaştığım bir yerdi ve
İbrahim’in zengin adama dediği gibi “Seninle benim arama
büyük bir uçurum kondu.”
En başta burada dünyanın bütün ahlaksızlığından uzaklaşmıştım;
ne bedenin, ne gözün şehvetine, ne de yaşamın
Robinson Crusoe
141
kibrine sahiptim. Göz koyabileceğim hiçbir şey yoktu, çünkü
tadını çıkartabileceğim her şey benimdi. Bütün arazinin
efendisiydim, canım isterse mülkiyetimde bulunan bütün
toprakların kralı ya da imparatoru ilan edebilirdim kendimi;
hasmım, rakibim yoktu, egemenliğime ya da buyruklarıma
itiraz edecek biri de yoktu. Gemiler dolusu ekin yetiştirebilirdim,
ama bana bir faydası yoktu; dolayısıyla ihtiyacımı
karşılayacağını düşündüğüm kadarını yetiştiriyordum. Yeterince
kaplumbağaya sahiptim, ama ara sıra birini yakalamak
yetip de artıyordu. Bir gemi filosu inşa edecek kerestem
vardı ve inşa edildiğinde bu filoyu dolduracak şarap ya da
kuru üzüm üretmeye yetecek kadar üzümüm vardı.
Ancak işime yarayan kadarının bir değeri vardı: Yememe
ve ihtiyaçlarımı gidermeye yetecek kadarına sahiptim, gerisinin
benim için ne anlamı vardı? Yiyebileceğimden daha fazla
hayvan öldürürsem kalanı ya köpek ya da haşarat yiyecekti;
yiyebileceğimden daha çok tahıl eksem boşa gidecekti; kestiğim
ağaçlar yerde çürüyüp gidecekti; yakacak odun dışında
başka bir şey için kullanamazdım ve bu da yalnızca yemeğimi
pişirmede gerekliydi.
Azıcık derinlemesine düşündüğümde, olayların doğası
ve onlardan çıkardığım deneyimler, tek sözcükle bana bu
dünyadaki bütün iyi şeylerin ihtiyaçlarımız dışında bir işe
yaramadığını ve başkalarına vermek için ne kadar istiflersek
istifleyelim, yalnızca kullanabildiğimiz kadarının keyfini sürebildiğimizi
gösteriyordu, daha fazlasının değil. Dünyadaki
en açgözlü, en cimri adam bile benim durumumda olsaydı
açgözlülük kusurundan kurtulabilirdi, çünkü ne yapacağımı
bilemediğim kadar çok şeye sahiptim. Sahip olmadığım,
ancak bana büyük faydası dokunacak ıvır zıvır birkaç şey
dışında hiçbir arzum yoktu. Daha önce de değindiğim gibi,
altın ve gümüş, otuz altı sterlin civarında param vardı. Heyhat!
Hiçbir işime yaramayan şeyler orada öylece yatıyordu;
artık onlarla göreceğim hiçbir iş yoktu ve sıklıkla kendi kenDaniel
Defoe
142
dime kocaman bir tütün piposu ya da tahılımı öğütmek için
bir el değirmeni karşılığında bunlardan bir avuç dolusunu
verebileceğimi düşünüyordum; yok, yok, İngiltere’den getirilmiş
altı penilik şalgam ve havuç tohumu veya bir avuç bezelye
ya da fasulye ile bir şişe mürekkep karşılığında hepsini
verebilirdim. Yani bunların bana hiçbir yararı yoktu, ama
işte çekmecede yatmakta ve yağmur mevsimlerinde mağaradaki
nemin etkisiyle küflenmekteydiler, çekmece elmaslarla
dolu olsa bile durum değişmezdi; hiçbir faydaları dokunmadığından
benim gözümde değerleri olmazdı.
Şimdi artık içinde yaşadığım koşulları başlangıçtakine
göre daha da kolaylaştırmıştım ve bedenim kadar zihnim de
yatışmıştı. Sıklıkla yemeğimin başına şükranla çöküyor ve
ıssızlığın ortasında bana böyle bir sofra kurdurtan Tanrı’nın
hikmetine hayranlık duyuyordum. Durumumun parlak tarafına
daha çok, karanlık tarafına ise daha az bakmayı ve
yoksunluğunu çektiğim şeyden çok, keyif aldığım şeyin değerini
bilmeyi öğrenmiştim ve bu da bazen bana tarif edemeyeceğim
gizli bir huzur veriyordu ki bunu burada, Tanrı’nın
kendilerine verdikleriyle avunup sefasını süremeyen, çünkü
onun kendilerine vermediği bir şeyleri görüp bunlara göz
diken o hoşnutsuz kişiler kafalarına soksunlar diye dikkatlerine
sunuyorum. Bence elde edemediklerimizle ilgili bütün
huzursuzluğumuz, sahip olduklarımız için şükretme huyumuz
olmamasından kaynaklanıyordu.
Bir başka düşüncenin de bana büyük faydası dokunmuştu
ve kuşku yok ki benim çektiğim sıkıntıya kim düşse onun
için de aynısı olurdu: Bu da şu anki durumumu başlangıçta
beklediğimle kıyaslamaktı, yani Tanrı geminin mucizevî
biçimde kıyının yakınlarında batmasını buyurmasaydı, kesinlikle
başıma gelecek olanlarla. Bu sayede yalnızca canımı
değil rahatım ve güvenliğim için gemiden yığınla şeyi de
kurtarıp sahile taşıyabilmiştim. Durum böyle olmasaydı çalışmak
için gerekli aletlerden, savunma için silahlardan ve yiyeceğimi
sağlamak için saçmayla baruttan yoksun kalırdım.
Robinson Crusoe
143
Gemiden hiçbir şey alamasaydım ne yapacağımı en canlı
renklerle gözümde canlandırarak saatler, hatta günler geçirdim.
Balık ve kaplumbağa dışında bu kadar çok çeşitli
yiyeceğim olmayacağını, bunları bulmamdan çok daha önce
ölmüş olacağımı, ölmesem de tam bir vahşi gibi yaşayacağımı,
şans eseri bir keçi ya da kuş öldürdüğümde onları yüzüp
içlerini açmak ya da eti deriden ve bağırsaklardan ayırmak
için hiçbir yol bulamayacağından vahşi bir hayvan gibi dişlerimle
kemirip pençelerimle parçalamak zorunda kalacağımı
düşünüyordum.
Bu düşünceler beni Tanrı’nın iyiliğine karşı son derece duyarlı
kılıp, bütün zorluklarına ve talihsizliklerine karşın durumuma
şükretmeme yol açtı; üzüntülerinin arasında “Benim
derdim herkesinkinden büyük,” deme gafletine düşenlere de
bu düşünceleri öneririm. Bazı insanların kendilerinden daha
kötü durumda olduklarını ve Tanrı uygun görseydi kendilerinin
de aynı durumda olabileceğini düşünsünler.
Zihnimi umutlandırıp rahatlatmamı sağlayan bir düşüncem
daha vardı: Şimdiki durumumu, hak ettiğim durumla
kıyaslayınca Tanrı’nın yardım elini beklemek için nedenimin
olması. Tümüyle Tanrı korkusundan yoksun, berbat bir
yaşam sürmüştüm. Annem babam beni iyi yönlendirmişti;
kafama yaradılışımın ve varlığımın gerektirdiği ödev duygusunu
ve bir Tanrı korkusu sokmak için daha küçük yaşlarımdayken
çaba harcamaktan da geri kalmamışlardı. Ama
ne gezer! Daha genç yaşta, onca hayat arasında, gazabı her
an üstlerinde olduğu halde Tanrı korkusundan en yoksun
olan denizci hayatına vurulmuştum. Zamansız bir denizcilik
sevdasına ve denizci dostlar arasına düşünce, kendim gibiler
dışında başka kimselerle sohbet etme veya iyi sayılabilecek
bir çift laf duyma fırsatlarının elimden kaçmasına giderek
beni alıştıran, tehlikeleri ve ölüme ilişkin görüşleri hiçe sayan
sofra arkadaşlarımın kahkahaları arasında barındırdığım en
ufak dinsel duygu kırıntıları bile uçup gitmişti.
Daniel Defoe
144
İyi olan her şeyin veya ufacık bir ben neyim ya da ne
olacağım kaygısının böylesine uzağında bulunduğumdan
Sale’den kaçışım, geminin Portekizli kaptanı tarafından denizden
alınışım, Brezilya’ya o kadar iyi koşullarda yerleştirilmem,
İngiltere’den mallarımın gelişi gibi en büyük sevinçlerimin
sefasını sürerken “Tanrı’ya şükürler olsun!” sözcükleri
bir kez ağzımdan çıkmadığı gibi zihnimden bile geçmedi;
ne en sıkıntılı anımda ona dua etmeyi ya da “Tanrım bana
merhamet et!” demeyi ne de yemin ve küfür etmek söz konusu
olmadıkça adını anmayı akıl ettim.
Bundan önce sözünü ettiğim gibi, geçmişteki ahlaksız ve
katı yaşamımın muhasebesini yaparken aylar boyunca zihnimden
korkunç düşünceler geçmişti; çevreme bakıp buraya
geldiğimden beri yalnızca benim için sunulmuş özel nimetleri,
Tanrı’nın bana verdiği bereketi –beni günahımın hak
ettiğinden daha az cezalandırmakla kalmayıp bolluk ve bereketle
de donatmıştı– dikkate almaksa, bana pişmanlığımın
kabul edildiği ve Tanrı’nın benden merhametini esirgemeyeceği
yolunda büyük umutlar vermişti.
Bu düşüncelerle, kendimi Tanrı’nın iradesine boyun eğmeye
zorlamakla kalmayıp, içinde bulunduğum koşullar
için de içtenlikle şükrettim ona. Günahlarım için ödemem
gereken cezayı almadığını görmüş, hâlâ sağ bir adam olarak
yakınmamam gerektiğini, bu yerde bekleyebileceğimin ötesinde
bir merhamete ziyadesiyle mazhar olduğumu, halimden
yakınmak değil tersine sevinç duyup yığınla mucizeden
başka hiçbir şeyin sağlayamayacağı günlük tayınım için her
gün şükretmem ve hatta İlyas Peygamber’in kuzgunlar tarafından
beslenmesindeki büyük mucize gibi benim de bir
mucizeyle, yok, bir mucizeler zinciriyle beslendiğim gerçeğini
dikkate almam gerektiğini ve dünyanın insan ayağı değmemiş
bir köşesindeki bir yeri, adını bile bilmezken lehime
çevirebildiğimi düşündüm; öyle bir yer ki, bir yandan kimsesizliğin
sıkıntısını çeksem de burada ne yaşamımı tehdit edeRobinson
Crusoe
145
cek vahşi hayvanlara, ne gözü dönmüş kurt ya da aslanlara,
ne yiyince zarar görebileceğim zehirli yaratık ve bitkilere, ne
de beni öldürüp yiyecek vahşilere rastlamıştım.
Özetle bir yandan üzücü bir yaşantı sürerken öte yandan
da bağışlanmış bir yaşama sahiptim; bunu rahat bir yaşam
haline getirmek istiyorsam, Tanrı’nın bu koşullarda bana
gösterdiği inayeti ve beni koruyup kollamasındaki hikmeti
kavrayıp, bunu gündelik tesellim haline getirebilmeliydim.
Bu konularda ilerleme gösterdikten sonra yoluma devam ettim
ve artık hiç üzülmedim.
Uzun süredir burada bulunduğumdan karaya çıkarttığım
ve bana faydası dokunan pek çok şey artık ya tümüyle
bitmiş ya da tükenmeye yüz tutmuştu. Daha önce de değindiğim
gibi bir süredir mürekkebim de tükenmeye yüz tutmuştu;
kalan az bir miktarı iyice rengi açılıp kâğıdın üstünde
siyahı seçilemez hale gelinceye dek azar azar suyla seyrelttim.
Yettiği yere kadar başımdan geçen kayda değer olayların
tarihlerini not ettim; geçmiş zamanları bir araya toplarken
öncelikle, başıma gelen çeşitli olayların gerçekleştiği günlerde
garip bir kesişme olduğunu fark ettim ki batıl bir inançla
bunların kötü ya da şanslı günler olduğunu düşünmeye
meyletseydim, gayet sağlam nedenleri olurdu merakımın.
Önce babamla dostlarımdan ayrılıp denize açılmak için
Hull’e kaçtığım günle, Sale’li korsan tarafından tutsak edilip
köle yapıldığım günün, Yarmouth Roads’daki geminin enkazından
kaçtığım günle, Sale’den kayıkla kaçtığım günün,
hepsinin de yılın aynı günlerine denk geldiğinin farkına vardım;
mesela mucizevî bir biçimde kurtulup bu adaya çıktığım
30 Eylül günü, benim yirmi altıncı doğum günümdü;
başka bir deyişle, düşkün yaşantım da münzevi yaşantım da
hep aynı günde başlamıştı.
Mürekkebimden sonra biten bir diğer şey de ekmeğimdi;
gemiden getirdiğim peksimetlerden söz ediyorum; bunları
bir yılı aşkın bir süreyle kendime günde yalnızca bir parça
Daniel Defoe
146
yeme hakkı tanıyarak son kırıntısına dek tutumlu kullanmıştım
ama yine de kendi tahılıma sahip olana dek bir yıl
kadar tamamen ekmeksiz kaldım; bu tahılın mucize kabilinden
ortaya çıkışına şükretmek için de çok nedenim vardı.
Giysilerim de paralanmaya başlamıştı; keten bezine gelince,
öteki denizcilerin sandıklarından bulup özenle koruduğum
birkaç damalı gömlek dışında epey bir süreyle hiç bezim
olmadı; çoğu kez üstüme gömlekten başka bir şey giyemiyordum
ve gemideki bütün erkek giysilerinin içinde üç düzineye
yakın gömleğin bulunması çok işime yaramıştı. Aslına bakarsanız
birkaç kalın gocuk da vardı ama giyilemeyecek kadar
sıcak tutuyorlardı, ayrıca burada hava aşırı sıcak olduğundan
bir şey giymeye gerek de yoktu; yine de tümüyle çıplak duramadığım
gibi –yok, bunu istesem de yapamıyordum– tek
başıma olmama karşın düşüncesine dahi katlanamıyordum.
Çıplak duramayışımın nedeni çıplakken güneşin ısısına,
giyinik olduğum zamanki kadar dayanamayışımdı; aşırı sıcak
sık sık derimin su toplamasına yol açıyordu; oysaki üstümde
bir gömlek varken kumaşın altında havanın hareket
etmesi çıplak halime göre iki misli serinlik yaratıyordu. Güneşin
sıcağına artık başımda bir şapka ya da başlık olmadan
çıkamıyordum; o yerdeki gibi şiddetli ve yakıcı güneş ısısı,
şapkam ya da başlığım yokken doğruca başıma geçtiğinden
hemen başımı ağrıtıyor, bu yüzden sıcağa dayanamıyordum;
oysa şapka giyersem baş ağrım hemen geçiyordu.
Bunun üzerine, elimdeki adına giysi dediğim birkaç paçavrayı
bir düzene sokmayı düşünmeye başladım; bütün
yeleklerim yıpranmıştı ve şimdiki işim elimdeki koca gocuklardan
ve öteki malzemelerden yelek yapabilir miyim diye
uğraşmaktı; böylece terziliğe, daha doğrusu yaptığım şeyler
acınacak halde olduğundan beceriksizliğe soyundum. Yine
de uzun süre yararlanabileceğimi umduğum iki üç eğreti yelek
yapabildim; iş külot pantolon ya da don dikmeye gelince
bunu daha sonraya ertelemek zorunda kaldım. Öldürdüğüm
Robinson Crusoe
147
yaratıkların, dört ayaklıları kastediyorum, derilerini muhafaza
ettiğimden ve sopalara gererek güneşte kuruttuğumdan
söz etmiştim; bunların bazıları öylesine kuruyup sertleşmişlerdi
ki giyilmeye hiç uygun değildiler; ancak ötekiler çok işe
yarıyordu. Bunlardan yaptığım ilk şey, tüyleri dışa gelecek
biçimde başımı yağmurdan koruyacak bir başlıktı ve bu işte
öyle başarılı oldum ki ardından kendime tümüyle deriden bir
takım elbise yaptım; yani, bir yelekle dizden aşağısı açık bir
külot pantolon; ikisini de beni sıcak tutmaktan çok serinletsinler
diye bol yaptım. Bunların acınası bir biçimde yapıldıklarını
da söylemeden geçmeyeyim, çünkü kötü bir marangoz
olduğum kadar, hatta bundan da kötü bir terziydim. Yine de
giysilerimi değiştirmem gerektiğinde çok işe yarıyorlardı ve
ben dışarıdayken yağmur yağdığında yeleğimle başlığımın
tüylü kısmı dışta olduğundan tümüyle kuru kalıyordum.
Bundan sonra bir şemsiye yapmak için epey uğraştım;
sonuçta bir şemsiyeye çok ihtiyacım vardı ve bir tane yapmayı
da kafama koymuştum; sıcaklarda çok işe yaradıklarını
Brezilya’da nasıl yapıldıklarını görmüştüm, bense
burada, ekvatora daha yakınken sıcağı çok daha fazla hissediyordum;
ayrıca dışarıda çok zaman geçirmek zorunda
kaldığımdan, yağmur için olduğu kadar sıcak için de bana
en gerekli şeydi. Bununla çok uğraştım ve elimde tutabileceğim
bir şey yapabilmem için epey zaman geçmesi gerekti.
Sonunda sorunumu pekâlâ çözen bir şey yaptım ama asıl
güçlük bunu kapatmaktaydı. Açabiliyordum, fakat kapatıp
küçültemeyince başımın üstünde taşımaktan başka hiçbir
seçenek kalmıyordu ki bu da olacak iş değildi. Bununla birlikte
en sonunda işe yarar bir tane yaptım ve tüyleri dışa
gelecek biçimde deriyle kapladım; böylece bir sundurma gibi
yağmuru dışarıda tutuyor ve güneşten öyle iyi koruyordu ki
en sıcak havada bile, daha önce en serin havalarda dolaşabildiğimden
daha rahat gezinebiliyor ve gerek duymadığım
zaman da kapatıp kolumun altında taşıyabiliyordum.
Daniel Defoe
148
Böylelikle fevkalade bir rahatlık içinde, kendimi tümüyle
Tanrı’nın irade ve takdirine bırakmış olarak, zihnim huzur
içinde yaşamımı sürdürdüm. Bu da yaşamımı, sosyal bir yaşamdan
daha iyi hale getirmişti; ne zaman sohbet ihtiyacıyla
üzüntüye kapılsam, kendi düşüncelerimle hatta (bunu söyleyebileceğimi
umarak) Tanrı’nın kendisiyle konuşmalarımın,
dünyada insan toplumunun sağlayacağı en büyük zevkten
daha iyi olup olmadığını kendime soruyordum.
149
Onuncu Bölüm
Keçileri Evcilleştiriyor
Bunu izleyen beş yıl boyunca başımdan olağandışı bir
olay geçtiğini söyleyemem, önceki gibi gündelik işlerin seyri
değişmeksizin aynı biçimde, aynı yerde yaşadım; bir yılın
ihtiyacını önceden karşılamaya yetecek ölçüde zaman ayırdığım
yıllık arpa ve pirincimi ekme, üzümlerimi kurutma
işlerinin ve günlük olarak tüfeğimle ava çıkmamın yanı sıra
uğraştım tek iş nihayet bitirebildiğim bir kano yapmaktı.
Böylece yaklaşık iki metre genişliğinde ve bir buçuk metre
derinliğinde bir kanal kazarak kanoyu aşağı yukarı yarım
mil ötedeki koya kadar götürdüm. Baştan suya nasıl indireceğimi
hiç hesaba katmadan son derece büyük yaptığım
için ne suya götürebildiğim ne de suyu onun yanına getirebildiğim
ilk kanoyuysa gelecek sefer kulağıma küpe olsun
diye oracıkta bırakmak zorunda kalmıştım. Sonuçta bir sonrakinde,
bunun için uygun bir ağaç bulamamama ve suyu
kanonun bulunduğu yere getirebilmek için, söylediğim gibi
yarım milden hiç de az olmayan bir mesafe olmasına karşın,
en sonunda bunun yapılabileceğini kestirdiğimden bir an olsun
pes etmedim ve neredeyse iki yıl bununla uğraşsam da
sonunda denize açılacağım bir sandala sahip olma umuduyla
emeğimi hiç esirgemedim.
Daniel Defoe
150
Ama küçük periaguam bitmiş olmasına karşın büyüklüğü,
ilkini yapmaya başladığım zaman kafamda canlandırdığımla
pek uyuşmuyordu; bununla uzaklığı aşağı yukarı kırk
mili aşan kara parçasına gitmeye kalkışmaktan söz ediyorum;
bu defa da sandalın küçüklüğü o tasarıma son vermeme yetti
ve bunun üstünde daha fazla durmadım. Artık bir sandalım
olduğundan bir sonraki tasarım, adanın çevresinde bir gezinti
yapmaktı, çünkü daha önce anlattığım gibi bir kez karadan
giderek adanın öbür tarafında bir noktaya varmıştım ve o
küçük yolculuk sırasında yaptığım keşifler beni sahilin diğer
bölümlerini de görme konusunda epeyce heveslendiriyordu;
artık bir sandalım da olduğuna göre adanın çevresinde yelken
açmaktan başka hiçbir şey düşünmüyordum.
Bu amaçla her şeyi ihtiyatlı bir biçimde ve kafa yorarak
hesaplayarak, sandalıma ufak bir direk yerleştirdim ve ambarımda
sakladığım, gemiden kalma epeyce miktardaki yelken
parçalarından bir de yelken yaptım.
Direğimi çekip yelkenimi gerdikten ve sandalımı da denedikten
sonra epeyce iyi yol alacağını anladım; ardından
sandalımın her iki ucuna, içine erzakımı, gerekli malzemeyi
ve cephane gibi şeyleri koyabileceğim, bunları yağmurdan
ya da dalgalardan koruyacak ufak dolap ya da kutularla,
içine kuru kalması için tüfeğimi koyabileceğim uzun bir girinti,
üstüne de bir sürgü yaptım.
Şemsiyemi kıç tarafındaki basamağın üzerine, bir sundurma
gibi başımın üstünde duracak ve beni güneşten koruyacak
biçimde, yelken direği gibi sabitledim ve dereden
asla fazla uzaklaşmadan, denizde küçük yolculuklara çıkmaya
başladım. Küçük krallığımın çevresini görme merakıyla
sonunda asıl gezintimi yapmaya karar verdim ve buna
uygun olarak da gemime iki düzine arpa ekmeği somunu
(kek demem daha doğru), bir toprak kap dolusu kavrulmuş
pirinç (epeyce fazla tükettiğim bir yiyecekti), küçük bir şişe
rom, bir keçinin yarısı ve sonrasında keçi vurmak için saçRobinson
Crusoe
151
mayla baruttan oluşan erzak ve cephanemi koyarak daha
önce gemicilerin sandıklarında bulduğumu söylediğim iki
gocuğu da birini altıma, ötekini de gece üstüme sermek için
yanıma aldım.
Bu yolculuğa çıkışım Kasım’ın 6’sında saltanatımın mı
desem tutsaklığımın mı, hangisini yeğlerseniz artık, altıncı
yılındaydı ve tahmin ettiğimden çok daha uzun sürdü, çünkü
adanın kendisi fazla büyük olmamasına karşın yine de doğu
tarafına vardığımda, kimisi suyun altında, kimisi üstünde,
iki fersah kadar denize uzanan büyük kayalıklarla karşılaştım;
bu kayalıkların ötesinde yarım fersah ya da biraz fazlası
bir mesafede uzanan sığ bir kumluk alan bulunuyordu ve bu
yüzden de bu noktayı geçmek için açıktan uzunca bir yol kat
etmem gerekiyordu.
Kayaların farkına ilk vardığımda, daha sonra yeniden
gelirim diye girişimimden vazgeçmek üzereydim, çünkü denize
ne kadar açılmak zorunda kalacağımı bilemediğim gibi
daha da önemlisi, geri dönüşüm kuşkuluydu; bu nedenle demirledim;
gemiden aldığım kırık bir kanca ile kendime bir
tür demir yapmıştım.
Sandalımı sağlama aldıktan sonra tüfeğimi alıp sahile
çıkarak burna bakan bir tepeye tırmandım; kayalığın tamamını
görerek yola devam etmeye karar verdim. Durduğum
tepenin üstünden denizi gözlerken doğuya doğru akan ve bu
burnun yakınına kadar gelen, güçlü ve aslında son derece
azgın bir akıntıyı fark edip iyice gözlemledim. İçine girersem
benim için tehlikeli olabileceğini, akıntının şiddetiyle
açık denize sürüklenip, belki de adaya bir daha dönemeyeceğimi
sezmiştim; önce bu tepeye çıkmayı akıl etmeseydim
öyle olurdu herhalde. Aynı akıntıdan adanın diğer yanında
da vardı, biraz daha uzaktan akıyor ve sahilin hemen yakınında
güçlü bir anafor yaratıyordu, yani ilk akıntıdan uzaklaşmak
için bu anaforun içine girmek dışında yapacağım bir
şey yoktu.
Daniel Defoe
152
Bununla birlikte iki gün boyunca orada yattım, çünkü
rüzgâr doğu-güneydoğu yönünden epeyce şiddetli esiyordu
ve akıntıya karşı estiğinden dalgalar şiddetle burna çarpıyordu;
bu yüzden, dalgalar nedeniyle kıyıya çok yakın durmam
da, akıntı nedeniyle uzaklaşmam da güvenli değildi.
Üçüncü günün sabahında, rüzgâr gece dindiğinden deniz
durulmuş, ben de cesaretimi toplamıştım, ama benim durumum
bütün sabırsız ve cahil kaptanların kulağına küpe
olsun, çünkü burna varır varmaz, üstelik kıyının bir sandal
boyu bile uzağında değilken kendimi epeyce derin bir
suyun ve bir değirmenin savağını aratmayan bir akıntının
içinde buldum; sandalımı öyle bir şiddetle sürükleyip götürdü
ki tek yapabildiğim sandalı akıntının kenarında uzun
süre tutmamayı başarmak oldu, ama akıntı solumda kalan
anaforun içinden çıkıp ardım sıra geliyordu. Bana yardımı
dokunacak bir esinti bile yoktu ve küreklerimle tüm çabalamam
boşunaydı, artık kendimi ümitsizliğe kaptırmaya başlamıştım.
Akıntı adanın her iki tarafında da yer aldığından
birkaç fersah sonra bunların birleşeceklerini ve o zaman da
işimin biteceğini biliyordum; bundan kaçınmanın bir yolunu
da göremiyordum, önümde yok olmaktan başka bir seçenek
kalmıyordu ama deniz epey sakin olduğundan boğularak
değil, açlıktan ölerek yok olacaktım. Aslında kıyıda güç bela
taşıyabildiğim, ağır bir kaplumbağa bulup sandalıma atmıştım
ve toprak kaplarımdan birinin içinde büyük bir sürahi
dolusu diyebileceğim tatlı suyum da vardı, ama en azından
bin fersahlık bir alan içinde ne bir kıyının ne de bir anakara
ya da adanın bulunduğu engin bir okyanusa sürüklenince
bunlar devede kulak değil miydi?
O anda Tanrı’nın insanoğlu için en sefil yazgıyı bile daha
da kötü kılabildiğini anlamıştım. Artık geriye baktığımda
yalıtılmış, yalnızlık içindeki adacığım gözüme dünyanın en
hoş yeri gibi görünüyordu ve yüreğimin dileyebileceği en
büyük mutluluk yeniden orada olabilmekti. Heves içinde
Robinson Crusoe
153
ellerimi adaya doğru uzatıp, “Ah benim mutlu çölüm!” dedim,
“seni bir daha hiç göremeyeceğim. Seni sefil yaratık!
Nereye gidiyordun ki?” Ardından nankör öfkemi kendime
yöneltip içinde bulunduğum yalıtılmış duruma söylendim; o
anda yeniden kıyıda olmak uğruna neler verirdim! Nitekim
zıddıyla gözümüze sokulmadan içinde bulunduğumuz gerçek
durumu asla göremiyor, hep fazlasını istemekten sahip
olduğumuzun değerini bilmeyi beceremiyoruz! Sevgili adacığımdan
(artık gözüme öyle gözüküyordu) vahşi okyanusun
ortasına, aşağı yukarı iki fersah uzağa sürüklenmiş ve bir
daha geri dönememe ümitsizliğine kapılmış bendenizin içine
düştüğü dehşetin gözde canlandırılması zor. Yine de gücüm
tükeninceye dek elimden geldiğince uğraştım ve sandalımı
anaforun kaynadığı yerin kıyısında, kuzey yönünde tutmaya
çabaladım. Öğlen civarında güneş boylamı geçerken güneygüneydoğu
yönünden esmeye başlayan rüzgârın esintisini
yüzümde hisseder gibi oldum. Bu yüreğimi azıcık hafifletti
ve özellikle de bir yarım saat kadar daha geçtikten sonra
epeyce güçlü biçimde esmeye başladı. O sırada artık adadan
göz korkutucu biçimde uzaklaşmıştım ve azıcık bulutlu ya
da puslu bir hava olsaydı başka biçimde de işim biterdi: Yanımda
pusula yoktu ve adayı gözden yitirirsem tekrar ona
doğru dümen kıramazdım, ama hava açık kalmaya devam
etti, ben de direği kaldırıp akıntıdan kurtulmak için olabildiğince
kuzeyde kalarak yelkenimi açtım.
Tam direğimi kurup yelkenimi açmış ve sandal da ilerlemeye
başlamışken suyun berraklaşmasıyla akıntıda bir değişiklik
olduğunun farkına vardım, çünkü akıntının güçlü
olduğu yerde su da bulanıktı, ama suyun berrak olduğunu
kavrayınca akıntının azaldığını anladım ve o anda bir mil
kadar doğuda denizin birtakım kayalar üzerinde kırıldığını
gördüm; akıntının asıl şiddeti daha güneye doğru yönelirken
bu kayaların akıntının yeniden ikiye ayrılmasına yol açtıklarını
anladım, bu şekilde akıntının öteki kolu kayaların
Daniel Defoe
154
direnciyle geri dönüyor ve epeyce keskin bir akışla yeniden
kuzeybatıya yönelen güçlü bir anafor oluşturuyordu.
Son anda gelen bir afla darağacından inmenin veya tam
canı alınmak üzereyken haydutların elinden kurtarılmanın
veya buna benzer olağandışı şeyler yaşamanın ne olduğunu
bilenler, o andaki sevinçli şaşkınlığımı, sandalımı bu anaforun
akışına nasıl da sevinçle bıraktığımı ve rüzgâr güçlenirken,
altımda güçlü bir akıntı ya da anaforla birlikte, rüzgârın
önünde neşeyle uçuşan yelkenimi nasıl da sevinçle açtığımı
tahmin edebilirler.
Bu anafor beni doğruca ada yönünde, yeniden bir fersah
kadar kendi yoluma taşıdı, ama akıntının başlangıçta beni
sürüklediği noktanın iki fersah kuzeyine götürdü; böylece
adaya yaklaştığımda kendimi adanın kuzey sahilinde, yani,
adanın yola çıktığım noktasının tam tersi ucunda buldum.
Bu akıntı ya da anaforun yardımıyla bir fersahtan biraz
fazla yol aldıktan sonra gücünün azaldığını ve artık bana bir
faydasının kalmadığını anladım. Bununla birlikte iki büyük
akıntı arasında kalınca, yani beni uzaklara sürükleyen güneydekiyle
bir fersah kadar ötede, kuzeyde bulunan bu iki
akıntının arasında ada yolundayken hiç olmazsa suyun sakin
olduğunu ve beni herhangi bir yere sürüklemediğini fark
ettim ve henüz rüzgâr esintisi de benim lehimeyken, önceki
kadar hızlı yol alamasam da doğruca adaya dümen kırmayı
sürdürdüm.
Akşamüstü dört gibi adaya bir fersah uzaklıktayken,
daha önce anlattığım gibi bu felakete yol açan güneydeki
kayalık noktanın akıntıyı daha da güneye atarak kuzeye
doğru bir başka anafor yarattığının farkına vardım; gördüğüm
kadarıyla bu seferki daha da güçlüydü, ama benim batı
yönündeki yolumun üstünde değil, aşağı yukarı tümüyle kuzeydeydi.
Yine de güçlü bir rüzgârla kuzeybatıya yönelip bu
anaforu da atlattım ve bir saat içinde, suların durgunlaştığı
kıyının bir mil yakınına vararak karaya çıktım.
Robinson Crusoe
155
Karaya ayak bastığımda dizlerimin üstüne çöktüm ve
sandalımla buradan kurtulmakla ilgili bütün düşüncelerimi
bir kenara bırakmaya karar vererek, canımı kurtardığı için
Tanrı’ya şükranlarımı sundum; buna benzer şeylerle kendime
gelip sandalımı birtakım ağaçların altında keşfettiğim
küçük bir girintiye getirdikten sonra yolculuğun zorlukları
ve yorgunluğuyla tümüyle tükenmiş biçimde kendimi yere
atıp uykuya daldım. O anda sandalımla eve hangi yoldan gideceğim
tümüyle belirsizdi! Pek çok tehlikeye girmiştim, geldiğim
yoldan dönmeyi göze alamayacak kadar çok bilgiye
sahiptim ve öbür tarafta da (batı yönünü kastediyorum) neler
olabileceğini bilmediğim gibi, yeni maceralara atılmaya
da hiç niyetim yoktu. Bu yüzden ertesi sabah batıya doğru
sahil boyunca yol alıp firkateynimi güvene alabileceğim herhangi
bir koy olup olmadığına bakmaya karar verdim; böylece
istediğim zaman onu yeniden alabilirdim. Kıyı boyunca
yaklaşık üç mil yol aldıktan sonra, küçücük bir dere ya da
çaya dönüşünceye kadar daralan pek güzel bir koy ya da
girişe vardım ve burada sandalıma, sırf onun için yapılmış
küçük bir liman gibi görünen bir sığınak buldum. Sandalımı
buraya yanaştırıp güvenli bir biçimde yerleştirdikten sonra
çevreye bakınıp nerede bulunduğumu göreyim diye sahile
çıktım.
Çok geçmeden yaya olarak o kıyılara geldiğim yerin biraz
ötesinde bulunduğumu anladım; bu yüzden de sandaldan
aşırı sıcak nedeniyle şemsiyem ve tüfeğim dışında başka
bir şey almadan yürümeye koyuldum. Öyle bir yolculuğun
üstüne yol yeterince rahat geldi ve akşamüstü, daha önce de
dediğim gibi oraya kır evim gözüyle baktığımdan her zaman
düzenli tuttuğum çardağıma varınca her şeyi yerli yerinde,
bıraktığım gibi buldum.
Çitin üstünden aştım, son derece bitkin olduğumdan
kemiklerimi dinlendirmek üzere gölgeye uzandım ve anında
uykuya daldım. Fakat birkaç kez adımı da söyleyerek,
Daniel Defoe
156
“Robin, Robin, Robin Crusoe: Zavallı Robin Crusoe! Neredesin,
Robin Crusoe? Neredesin? Nerelerdeydin?” diyen bir
sesle uykumdan uyandığımda nasıl bir şaşkınlığa düştüğüme,
varın hikâyemi okuyan sizler karar verin verebilirseniz.
Günün bir kısmında kürek sallamaktan, kalan kısmında
ise yürümekten bitmiş halde öylesine ölü gibi uyumuş kalmışım
ki hemencecik kendime gelemediğim için yarı uykulu
halde, düşümde birisinin benimle konuştuğunu gördüğümü
sandım. Fakat ses, “Robin Crusoe, Robin Crusoe,” diye
seslenmeyi sürdürünce sonunda gözümü açmayı başardım
ve başta ölümüne korkup dehşetle sıçradım. Pollcüğümün
çitin üstünde oturduğunu görünce benimle konuşanın o olduğunu
hemen anladım, çünkü tam onunla konuştuğum,
ona öğrettiğim kederli tonlamaydı bu; öyle de mükemmel
öğrenmişti ki parmağımın ucuna oturup gagasını yüzüme
yaklaştırarak, “Zavallı Robin Crusoe! Neredesin? Nerelerdeydin?
Nasıl düştün buralara?” gibi kendisine öğrettiğim
biçimde buna benzer şeyleri haykırırdı.
Konuşanın papağan olduğunu bilsem de –zaten başka
kim olabilirdi– kendime gelmem epey bir zaman aldı. Önce
hayvanın buraya nasıl geldiğine, ardından da tam buraya
gelmesi gerektiğini nasıl kestirebildiğine şaşırdım. Bunun saf
Poll’den başkası olamayacağını anlayarak rahatladığımdan
elimi uzatıp “Poll” diye adıyla seslendim; cana yakın hayvancağız
da alışkın olduğu üzere gelip başparmağıma kondu
ve beni yeniden gördüğüne pek sevinmiş gibi konuşmayı
sürdürdü: “Zavallı Robin Crusoe? Peki ben nasıl düştüm
buraya? Peki ben nerelerdeydim?” Sonra onu da yanıma
alıp eve döndüm.
Artık bana uzun süre yetecek kadar deniz maceram olmuştu
ve o kadar çok işim vardı ki günlerce oturup içine
düştüğüm tehlike üzerinde düşünemezdim. Sandalımın
adanın benim yaşadığım tarafında olmasına sevinebilirdim,
ama oradan getirebilecek miydim belli değildi. Çevresinden
Robinson Crusoe
157
dolandığım adanın doğu yakasına gelince oradan bir maceraya
kalkışmanın söz konusu olamayacağını gayet iyi biliyordum;
düşüncesi bile yüreğimi daraltıp kanımı dondurmaya
yetiyordu. Adanın öteki yanının nasıl olduğunuysa hiç
bilmiyordum, ama akıntının doğuda da öteki taraftakiyle
aynı şiddette kıyıya doğru aktığını varsayarsak önceki seferki
gibi akıntıya kapılıp adadan uzaklaşma riskiyle karşılaşabilirdim;
bu düşüncelerle her ne kadar yapılışı aylar sürse
ve denize indirmek de bir o kadar zamanıma mal olsa da
kendimi sandalsızlığa alıştırdım.
Bir yıl kadar bu ruh hali içinde kaldım ve sizin de
pekâlâ tahmin edebileceğiniz gibi oldukça sakin ve yalın
bir yaşam sürdürdüm; düşüncelerim koşullarımla son derece
uyumlu, kendimi tümüyle Tanrı’nın iradesine teslim
etmiş biçimde, insansızlık dışında gayet mutlu biçimde yaşadığımı
sanıyordum.
Bu süre içerisinde ihtiyaçlarımın beni zorladığı tüm
mekanik uğraşlarda kendimi geliştirdim ve özellikle de ne
kadar az alete sahip bulunduğum dikkate alınırsa, önüme
çıkan fırsatlar sayesinde oldukça iyi bir marangoza dönüştüğüme
inanıyorum.
Ayrıca çanak çömlek yapımında da beklenmedik bir
ustalığa ulaşmış, onları bir çarkla yapmanın yolunu bulmuştum;
bu yöntem daha iyi ve daha kolay sonuç veriyordu.
Önceleri yüzüne bakılmayacak kadar çirkin olan
şeyleri yuvarlak ve biçimli yapmaya başlamıştım. Fakat
sanırım hiçbir becerimden duyduğum övünç ya da hiçbir
buluşumun verdiği sevinç, kendime tütün içecek bir pipo
yaptığım zamanki kadar değildi; bittiğinde diğerleri gibi
yanık kırmızı renkli, dünyanın en çirkin ve biçimsiz nesnesi
olmasına karşın dayanıklı ve sağlamdı; dumanı kolayca
çekebiliyor, tütün içme alışkanlığım olduğundan bunu son
derece rahat kullanıyordum; gemide pipolar vardı gerçi
ama adada tütün olacağını düşünmediğimden başlangıçta
Daniel Defoe
158
bunları almayı unutmuş, sonradan gemiyi yeniden aradığımdaysa
hiçbirini bulamamıştım.
Sepetçilikte de oldukça ilerlemiş ve buluşumun işe yaradığı
ölçüde, gerekli sepetlerden yığınla yapmıştım; pek güzel
olmasalar da içlerinde bir şey saklamak ya da bir şeyleri eve
taşımakta epeyce işe yarıyorlardı. Örneğin dışarıda bir keçi
öldürmüşsem bunu bir ağaca asıp derisini yüzüyor, temizliyor
ve parçalara ayırıp bir sepet içinde eve götürebiliyordum;
aynısı kaplumbağalar için de geçerliydi tabii, parçalıyor,
yumurtalarını çıkartıyor ve etinden kendime yetecek
bir iki parça alıp kalanı orada bırakarak bir sepetle eve taşıyordum.
Yine kurur kurumaz kabuklarından ayırıp büyük
sepetlerde sakladığım mısırımı taşımakta da büyük derin
sepetler çok işime yarıyordu.
Barutumun artık oldukça azaldığını anlamaya başlamıştım;
bu benim için yerine konulması olanaksız bir ihtiyaçtı
ve hiç barutum kalmadığında ne yapacağımı, başka bir deyişle,
keçileri nasıl öldüreceğimi ciddi biçimde düşünmeye
başlamıştım. Burada bulunuşumun üçüncü yılını anlatırken
söylediğim gibi bir oğlak yakalamış, evcilleştirmek üzere
beslemiş ve bir teke sahibi olmayı ummuştum, ama oğlağım
yaşlı bir keçi olana dek bunu hiçbir biçimde gerçekleştiremedim;
yüreğim onu öldürmeye elvermediği için sonunda
kendi kendine yaşlılıktan öldü.
Fakat şimdi, burada yerleşmemin on birinci yılındaydım;
dediğim gibi cephanem de gitgide azaldığından bazılarını
canlı yakalayıp yakalayamayacağımı anlamak için
keçileri tuzağa düşürüp yakalamanın yollarını düşünmeye
koyuldum, özellikle de yavru, dişi bir keçi istemekteydim.
Bu amaçla onları yakalamak için tuzaklar kurdum, birçok
kez de bu tuzaklara düştüklerine eminim, fakat telim olmadığından
düzeneğim iyi değildi ve tuzakları hep parçalanmış,
yemlerimi de tüketilmiş olarak buluyordum. Sonunda çukur
kazıp gizli tuzak denemeye karar verdim; bu yüzden keçileRobinson
Crusoe
159
rin otladığını gördüğüm yerlerde toprağın içinde birkaç büyük
çukur açtım ve çukurları da üstlerine büyük ağırlıklar
koyduğum, yine kendi yapımım olan dallardan örülme kapaklarla
örttüm; tuzağı kurmadan önce de birkaç kez arpa
başaklarıyla kuru pirinç koydum ve keçilerin içeri girip tahılı
yediklerini ayak izlerinden kolayca kavradım. En sonunda
bir gece üç tuzak birden kurdum ve ertesi sabah oraya vardığımda
üçünün aynı biçimde kurulu kaldığını, bununla birlikte
yemin yenilip yutulduğunu gördüm; bu epeyce umut
kırıcı bir durumdu. Fakat tuzaklarımı değiştirdim ve sizleri
ayrıntılarla sıkmamak adına, bir sabah tuzaklarıma bakmaya
gittiğimde birinin içinde iri, yaşlı bir teke, ötekilerden
birinde de birisi erkek, ikisi dişi üç oğlak bulduğumu söylemekle
yetineyim.
Koca tekeyi ne yapacağımı bilemedim; öylesine saldırgandı
ki onu istediğim gibi canlı olarak yanımda götürmek
için yanına, çukura inmeye cesaret edemedim. Onu vurabilirdim
ama bu da amacıma uygun olmadığı gibi benim işim
de değildi. Bu yüzden onu salıverdim, o da korkudan ödü
patlamışçasına kaçıp gitti. Sonraları öğrendiğimi, açlığın bir
aslanı bile evcilleştirebildiğini o sırada henüz bilmiyordum.
Onu orada iki üç gün aç bırakıp, sonra da ona içsin diye
biraz su ve azıcık tahıl götürseydim oğlaklardan birisi kadar
evcilleşebilirdi, çünkü doğru yaklaşıldığında epeyce zeki, uysal
yaratıklardı bunlar.
O an için aklıma daha iyisi gelmediğinden serbest bıraktım;
sonra üç oğlağın yanına gittim, teker teker dışarı çıkartarak
iple birbirlerine bağladım ve azıcık güçlükle de olsa
üçünü de eve getirdim.
Önce uzun süre bir şey yemediler, ama önlerine fırlattığım
tatlı mısır onları baştan çıkarttı ve evcilleşmeye başladılar.
Artık barutumla saçmam bittiğinde keçi eti istiyorsam,
bunların bazılarını evcilleştirmenin tek yol olduğunu anlamıştım,
belki de evimin çevresinde bir koyun sürüsü gibi
Daniel Defoe
160
keçilerim olmalıydı. Fakat o zaman da aklıma evcilleri vahşilerden
ayrı tutmam gerektiği geldi; yoksa büyüdüklerinde
hep vahşileşeceklerdi; bunun da tek yolu, keçileri içerdekilerin
dışarı kaçmasını ve dışarıdakilerin de içeri girmesini engelleyecek
etrafı sağlam bir çit ya da kazıklarla çevrilmiş bir
toprak parçasında tutmaktı.
Bu iş bir çift el için epey zordu, ama yapılmasını gerekli
gördüğüm için ilk işim otlayabilecekleri, içecek suyun bulunduğu
ve onları güneşten koruyacak gölgeli bir yer aramak
oldu. Bu tür ağılları bilenler, bütün bunlara uygun bir
yerde, yani içinde üç küçük tatlı su pınarı bulunan ve bir
ucu da epeyce ağaçlı, düz, açık bir çayırlık alanda (ya da
bizim batılı kolonilerde dedikleri gibi bir savanda) karar kıldığımda
aklımın bu işe pek az erdiğini düşünecek, bu toprak
parçasını nasıl bir hevesle çevirmeye yeltendiğimi ve çit ya
da parmaklığımın boyunun en az iki mil uzunluğunda olması
gerektiğini söylediğimde bana gülümseyeceklerdir. Bu işe
kalkışmamdaki delilik alanın büyüklüğü değildi, on mil de
tutsa bunu yapacak zamanım vardı. Fakat neredeyse bütün
adayı kaplayacak büyüklükteki bir arazide keçilerimin yine
de vahşileşeceklerini ve onları kovaladığımda asla yakalayamayacağımı
hiç hesaba katmamıştım.
Bu düşünce kafama dank ettiğinde çitime başlamış, elli
metre kadar da ilerlemiştim; hemen bıraktım ve başlangıç
için makul bir süre içerisinde sahip olabileceğim keçilerin tamamına
yetecek büyüklükte, yüz elli metre boyunda ve yüz
metre eninde bir parçayı çevirmeye karar verdim; böylece
sürüm arttıkça ağılıma istediğim kadar ek yapabilirdim.
Bu daha mantıklı bir hareket oldu ve cesaretle çalışmaya
başladım. İlk bölümü çevirmem üç ayı buldu; burayı bitirinceye
kadar üç oğlağı arazinin en iyi yerine bağlayarak beni
tanısınlar diye olabildiğince yakınımda otlamaya alıştırdım
ve çoğu kez onlara bir tutam arpa başağı ya da bir avuç
pirinç götürerek elimle besledim; böylece ağılım bitip de ipRobinson
Crusoe
161
lerini gevşettiğimde bir avuç tahıl için meleyerek ardım sıra
bir aşağı bir yukarı seğirteceklerdi.
Amacıma ulaşmıştım sonunda; bir buçuk yıl kadar bir
zaman içinde oğlak ve yetişkinlerden oluşan on iki keçilik
bir sürüye sahiptim, iki yıl daha geçtikten sonra da sayıları
kırk üçü bulmuştu ki yemek için alıp kestiklerim de cabası.
Daha sonraları keçilerimi otlatmak için, istediğimde onları
içerisine sürebileceğim küçük bölmeleri bulunan ve birbirlerine
birer kapıyla bağlanan beş yer daha çevirdim.
Hepsi bu kadar da değildi; artık canım istediğinde yalnızca
keçi etine değil süte de sahiptim; aslında başlangıçta
pek üstünde durmadığım ve sonradan aklıma geldiğinde de
gerçekten hoş bir şaşkınlık yaratan bir şeydi benim için süt;
artık mandıramı kurmuştum ve bazen günde bir iki galon
da süt alıyordum. Her yaratığa rızkını veren doğa, bundan
nasıl faydalanılacağını da gösterdiği için, keçiyi bir yana bırakın
ömründe hiç inek sağmamış ya da tereyağı ve peynirin
yapılışını ancak çocukken görmüş olan ben, epeyce deneyip
yanıldıktan sonra sonunda hem tereyağı, hem de peynir yapıp
tuz da ürettim (gerçi denizdeki kayaların üstünde güneşin
sıcaklığıyla elime kısmen hazır geliyordu) ve artık hiç tuz
sıkıntısı çekmedim.
Tanrı yarattıklarına karşı, bozguna uğrayıp mahvolmuş
göründükleri koşullarda bile ne kadar merhametli davranabiliyor!
En acı hükümleri bile tatlılaştırıp zindanlarda, hapishanelerdeyken
bile kendisine şükretmemiz için nedenler
sunabiliyor! Başlangıçta açlıktan ölmekten başka çıkar yol
göremediğim bu ıssızlığın ortasında bile ne sofralar seriyordu
önüme!

163
On Birinci Bölüm
Kumda İnsan Ayak İzine Rastlıyor
Benim ve küçük ailemin akşam yemeğine oturuşumuzu
görenlerin yüzünde soğukkanlı bir gülümseme belirirdi sanırım.
Masanın başında majesteleri bendeniz, koca adanın
prensi ve efendisi bulunuyordu; bütün uyruklarımın yaşamları
bir tek buyruğuma bakardı; asabilir, sürebilir, özgürlüklerini
bağışlayıp geri alabilirdim ve içlerinde tek bir isyankâr
çıkmazdı. Hele bir de bir kral gibi, hizmetkârlarımın arasında
tek başıma nasıl yemek yediğim görülmeye değerdi!
Poll, gözdemmişçesine benimle konuşmasına izin verilen
tek kişiydi. Artık yaşlanmış ve beyni sulanmış, türünü sürdürmek
için kendi cinsinden birini bulamamış köpeğim ise
daima sağ yanımda otururdu; özel bir ayrıcalığın göstergesi
olarak arada sırada elimden bir şeyler yemeyi bekleyen iki
kedimden birisi masanın bir yanında, ötekisi diğer yanında
yer alırdı.
Ancak bunlar benim başlangıçta kıyıya çıkarttığım iki
kedi değildi; onların ikisi de ölmüş, ben de kendi ellerimle
barınağımın yakınına gömmüştüm onları. Yalnız içlerinden
birisi ne tür bir yaratıktan olduğunu bilemediğim biçimde
üremişti; bu ikisi de onlardan evcilleştirdiğim kedilerdi, diğerleri
vahşileşip ormana kaçmışlar ve sonunda başıma bela
Daniel Defoe
164
olmuşlardı, çünkü sıklıkla evime gelip yağmalıyorlardı. En
sonunda beni bırakana kadar onları vurmak zorunda kalmış,
çoğunu da öldürmüştüm. İşte bu refakatçiler ve bu bolluk
ortamında yaşıyordum; toplum yaşamı dışında hiçbir
eksiğimin olduğu söylenemezdi ki bu eksikliği de bir zaman
sonra istemediğim ölçüde giderecektim.
Anlattığım gibi, daha başka tehlikelere atılmakta gönülsüzsem
de yine de sandalımı kullanmaya can atıyordum; bu
yüzden kimi zaman onu adanın çevresinden dolaştırmak
için yollar tasarlarken kimi zaman da sandalın yokluğundan
hoşnut biçimde oturduğum yerde oturuyordum. Fakat
adanın ucuna, son maceramda anlattığım gibi kumsalın ne
tarafa uzandığını ve akıntının yönünü görmek için çıktığım
o tepeye gitmek istiyor, içimde tuhaf bir huzursuzluk hissediyordum;
sanki görmem gereken bir şey vardı. Bu istek
her geçen gün içimde büyüyordu. En sonunda adanın kıyısını
izleyerek oraya karadan gitmeye karar verdim ve öyle
de yaptım. İngiltere’den herhangi biri beni görmüş olsaydı
ya korkar ya da kahkahadan kırılırdı; durup kendime baktığımda
York’ta böylesi bir donanım ve böylesi bir kılıkla
yolculuk ettiğim düşüncesi karşısında ben bile hâlâ kendimi
gülümsemekten alıkoyamıyordum. Görünüşümü tarif edeyim
de siz de gülün.
Başımda, bu tip iklimlerde giysilerden içeri girip insanın
etine işleyen yağmur kadar can yakıcı başka bir şey olmadığı
için, hem yağmurun boynumdan içeri süzülmesini engelleyen
hem de beni güneşten koruyan bir ense örtüsü bulunan,
keçi derisinden yapılma, biçimsiz, uzun bir başlık vardı.
Üstümde, etekleri kalçalarımın ortasına dek inen keçi
derisi, kısa bir ceketle kılları her iki tarafta bacaklarımın ortasına
dek inen yaşlı bir tekenin derisinden yapılma bir don
vardı; çorap ya da ayakkabım yoksa da nasıl adlandırmam
gerektiği konusunda hiçbir fikrim olmayan, çizme niyetine
bacaklarımı sarsın diye kendi yaptığım ve her iki tarafı tozRobinson
Crusoe
165
luk benzeri bağcıklı, bir çift bir şey vardı ki tam barbarca
bir görünümdeydi; kılığımın geri kalanı da öyleydi aslına
bakarsanız.
Toka yerine iki sırımla bir araya getirdiğim, kurutulmuş
keçi derisinden geniş bir kemerle bu kemerin her iki yanında
kurbağaya benzer biçimde asılı, kılıç ve hançer niyetine
taşıdığım küçük bir baltayla bir nacak bulunuyordu. Omzumun
üstünden geçirdiğim, o kadar geniş olmayan, aynı tarzda
bağlanmış bir başka kemerim daha vardı ve sol kolumun
altına gelen ucunda, her ikisi de aynı biçimde keçi derisinden
yapılma, birinin içinde barutumu ötekindeyse saçmamı
taşıdığım iki torba asılıydı. Sırtımda sepetimi ve omzumda
da tüfeğimi taşıyordum; başımın üstünde de keçi derisinden
büyük, biçimsiz, çirkin şemsiyem yer alıyordu ki bu da tüfeğimden
sonra bana en gerekli olan şeydi. Yüzüme gelince,
bu konuda pek dikkatli sayılmayacak ve ekvatora dokuz-on
derece mesafede yaşayan birisininki kadar melez renginde
değildi. Sakalımı bir zamanlar bir metrenin dörtte biri kadar
uzatmakla uğraştıysam da hem makas hem de jilet bakımından
kıtlık çekmediğim için epeyce kısa kesmiştim; bir tek üst
dudağımda Müslüman usulü uzattığım bıyığıma (Sale’deki
Türklerden gördüğüm biçimde uzatmıştım, Mağribîler
Türklerin tersine favori bırakmazlardı) dokunmadım ki şapkamı
asabileceğim uzunlukta olmasa da bıyığım de canavarca
görünmeme yetecek uzunluk ve biçimdeydi, İngiltere’de
gören olsa kesin korkardı.
Fakat bunlara takılmak gereksiz, çünkü beni görecek hiç
kimse olmadığından görünüşümün hiçbir önemi de yoktu;
bu yüzden artık bundan daha fazla söz etmeyeceğim. Bu tür
bir kılıkla yeni yolculuğuma çıkmıştım ve beş altı gündür dışarıdaydım.
Önce kayaların üstüne çıkmak ve sandalımı ilk
demirlediğim yere varmak için kıyı boyunca ilerledim; artık
göz kulak olmam gereken bir sandal olmadığından karadan,
kestirme bir yoldan daha önce tırmandığım tepenin üstüne
Daniel Defoe
166
çıktım; denize uzanan ve yukarıda dediğim gibi, dolanmak
için sandalımla iki misli yol almak zorunda kaldığım kayalıkların
burnuna baktığımda tümüyle durgun ve sessiz bir
denizle karşılaşınca şaşırdım; ne bir dalga, ne bir kıpırtı ne
de diğer taraflardakinden fazla bir akıntı vardı. Bunu görünce
dilim tutuldu ve buna gelgitin neden olup olmadığını anlamak
için bir süre gözlem yapmaya karar verdim ve bunun
nasıl gerçekleştiğini anladım: Batıda oluşan çekilmeyle deniz
suyu, sahildeki büyük bir ırmağın sularının yarattığı akıntıyla
birleştiğinde oluşan anaforun etkisi bu akıntıya yol açıyor
olmalıydı; rüzgârın batıdan ya da kuzeyden şiddetle esmesiyle
de bu akıntı kıyıya yaklaşıyor ya da uzaklaşıyordu.
Oralarda akşama kadar bekleyip yeniden kayanın üstüne
çıktım ve ardından çekilme başladığında akıntıyı aynen önceki
gibi açıkça gördüm, ama bu kez kıyının yaklaşık yarım
mil yakınında başlayıp uzaklara akıyordu. Oysa ben oradan
geçerken kıyının hemen yakınında oluşmuş ve başka sandalımla
beni sürüklemişti; başka zaman böyle olmazdı belki.
Bu gözlem beni, anaforu ve gelgitin akışını gözlemekten
başka yapılacak bir şey olmadığına ve sandalımı yeniden
adanın öteki yanına kolayca götürebileceğime ikna etti; bu
fikrimi gerçekleştirmeyi düşünmeye başladığımda içine düştüğüm
tehlikenin anısını ruhumda öyle bir korkuyla hissettim
ki bunu yeniden düşünmek bile istemedim. Yine de daha
zahmetli olmakla birlikte daha güvenli bir başka karara vardım
ki bu da kendime yeni bir periagua ya da kano yapmaktı,
böylece bir tane adanın bir yanı için, bir tane de öteki yanı
için kullanabileceğim birer sandalım olacaktı.
Artık adada, deyim yerindeyse iki çiftliğimin bulunduğunu
anlamışsınızdır; bunların birisi, kayanın altındaki, çevresi
duvarlı, şu ana kadar iç içe geçmiş çeşitli daireler ya da mağaralar
biçiminde genişlettiğim çadırım ya da korunağımdı.
İçlerinde en kuru ve en büyük olan ve duvarımın ya da
korunağımın dışına, yani duvarımla kayanın birleştiği yerin
Robinson Crusoe
167
ötesine açılan bir kapısı bulunanı işe yarayacağını düşündüğüm
bir yığın büyük toprak kap ve her biri beş altı kile tahıl
alabilecek büyüklükte on dört ya da on beş kadar sepetle
tıkabasa doluydu; kimisi sapından kısa kesilmiş başaklar
halinde kimisi ise ellerimle kapçığından ayrılmış durumdaki
tahıl stokumu burada saklıyordum.
Duvarıma gelince, önceki gibi uzun direk ve kazıklardan
oluşuyordu; kazıkların hepsi ağaç gibi büyümüştü ve şu an
itibariyle öyle gelişip yayılmışlardı ki arkalarında bir barınak
olduğu kimsenin aklının ucundan geçmezdi. Barınağımın
yakınında, ama biraz daha öteye doğru usulünce sürüp
ektiğim ve zamanı geldiğinde de ürününü kaldırdığım iki tahıl
tarlam vardı ve ne zaman daha fazlası gerekse bitişiğinde
bunu ekebileceğim yeterince toprak vardı.
Ayrıca kır evim de vardı ve artık burada da orta halli bir
çiftliğe sahiptim; öncelikle onarmayı hiç ihmal etmediğim,
benim verdiğim adıyla küçük çardağım vardı; merdiveni
her zaman içeride tutuyor, çevresini saran çiti de hep olağan
yükseklikte tutuyordum. Başlangıçta bir kazık boyunu geçmezken
artık epeyce dayanıklı biçimde uzamış ağaçları hep
buduyordum ki yayılıp sıklaşsınlar ve tam aklımdan geçirdiğim
gibi uygun bir gölgelik oluştursunlar. Bu çitin ortasında
kazıkların üstüne serdiğim ve asla onarım ya da yenileme gerektirmeyen
bir parça yelken bezinden oluşan çadırımı hep
kurulu tutuyordum, altında da öldürdüğüm hayvanların
postları ve yumuşak başka şeylerle kendime bir minder ya
da divan gibi bir şey yapmış, denizdeki yataklarımızdakine
benzer biçimde üstüne de gemiden kurtardığım bir battaniyeyle
üstümü örtmekte kullandığım bir gocuğu sermiştim.
Asıl evimden her uzaklaşma fırsatı bulduğumda kır evimin
yolunu tutuyordum.
Buranın bitişiğinde sürümü, yani keçilerimi tuttuğum ağıllarım
bulunuyordu ve bu araziyi çitle çevirmek için akla hayale
sığmaz sıkıntılara girmiştim. Burayı, keçilerin dışarı çıkaDaniel
Defoe
168
mamaları için tümüyle kapatmaya öyle hevesliydim ki binbir
zahmetle, çitin dışını birbirine epeyce yakın ufak kazıklarla
çevirene dek işin ucunu bırakmadım; sonunda bir çitten çok
bir parmaklığa benzedi ve aralarında bir elin sığacağı kadar
bile boşluk kalmadı; öyle ki yağmur mevsiminde hep olduğu
üzere o kazıklar büyüdüğünde ağılın çevresini bir duvar kadar
dayanıklı, hatta bir duvardan da sağlam biçimde kapattı.
Bu benim aylaklık etmediğimi ve kırk yıl bile sürecek
olsa, rahat yaşamam için zorunlu gördüğüm herhangi bir
şeyi gerçekleştirmek için gereken hiçbir zahmetten kaçınmadığımı
kanıtlayacaktır. Burada yaşadığım sürece et, süt,
tereyağı ve peynir için gereken canlı cephaneyi elimin altında
bulundurmak anlamında bir evcil hayvan sürüsü beslemem
gerektiğini düşünüyordum ve bunları ulaşabileceğim mesafede
tutmak da, ağıllarımı hepsinin bir arada olduklarından
emin olabileceğim kadar mükemmel kılmama bağlıydı tümüyle;
bu yüzden kazıkları öyle bir sağlamlaştırmış, öyle
sık yerleştirmişim ki büyümeye başladıklarında bir kısmını
yeniden sökmek zorunda kaldım.
Kışlık kuru üzüm stokum bakımından bağımlı olduğum
ve beslenmemin en iyi, en makbul kısmını oluşturduğu için
de elimde bulundurmaya hep özen gösterdiğim üzümleri de
burada yetiştiriyordum; kaldı ki bunlar yalnızca makbul değil
şifalı, faydalı, besleyici ve zindelik vericiydiler.
Burası ayrıca benim öteki evimle sandalımı çektiğim yerin
tam ortasında yer aldığından ve sandalımı da sıklıkla
ziyaret ettiğimden, oraya giderken genellikle burada kalıp
dinleniyor, içerideki ve dışarıdaki her şeyi düzenli bırakıyordum.
Bazen kendimi oyalamak için sandalla çıksam da artık
tehlikeli hiçbir yolculuğa kalkışmayacağımdan sahilden
ancak bir, bilemediniz iki taş atımı kadar uzaklaşıyordum.
Akıntılar, rüzgârlar veya başka engellere ilişkin yeterli bilgiye
sahip olmadan acele etmeyecek kadar sakınımlıydım.
Fakat tam o sırada yaşamımda yeni bir perde açıldı.
Robinson Crusoe
169
Bu olay, bir gün öğle üzeri sandalıma doğru giderken
kumun üstünde oldukça açık seçik biçimde görülebilen
çıplak bir ayağın bıraktığı ize rastlayıp müthiş şaşırmamla
gerçekleşti. Yıldırım çarpmış veya hayalet görmüş gibi kalakaldım.
Kulak kesilip çevreme bakındım, ama ne bir şey
işittim ne de bir şey görebildim; daha ileriye bakmak için
bir yükseltinin üstüne çıktım; kumsalda bir aşağı bir yukarı
yürüdüm, ama bir tek bu iz vardı, başkasını göremedim.
Daha başka iz olup olmadığını ve bunun benim hayal gücümden
kaynaklanmadığını göreyim diye yeniden yanına
gittim, bu kesinlikle bir ayak iziydi; parmakları, topuğu ve
her parçasıyla tam bir ayak izi. Orada ne işi olduğunu bilmediğim
gibi aklıma hiçbir şey de gelmiyordu. Tümüyle aklı
karışmış ve kendisini kaybetmiş birisi gibi karmakarışık bir
yığın düşünceden sonra bastığım yeri hissetmeksizin, her iki
üç adımda bir durup arkama bakarak, her çalı ya da ağacı
bir şeye benzeterek ve uzaktan gördüğüm her kütüğü insan
zannederek iliklerime işleyen bir korkuyla barınağıma döndüm.
Ne ürkmüş hayal gücümün nesneleri gözüme çeşitli
biçimlermiş gibi gösterdiğini, ne kafamdan her saniye geçen
çılgınca fikirleri, ne de yol boyu zihnime üşüşen sayısız tuhaf
düşünceyi anlatabilirim.
Kaleme vardığımda, bu olaydan sonra burayı hep böyle
adlandırdığımı sanıyorum, sanki peşimden birisi kovalıyormuş
gibi içeri kaçtım. İlk olarak akla geleceği gibi merdivenden
mi aştım yoksa kapı adını taktığım kayadaki delikten
mi girdim, anımsayamıyorum. Ertesi sabahı da anımsayamıyorum
çünkü benim kaçışım, korkan tavşan veya tilkinin
toprağın altına gizlenmesinden bile beterdi. O gece gözüme
hiç uyku girmedi; korkuma yol açan şeyden ne kadar uzak
olsam da endişem bu tür şeylerin doğasına ve özellikle de
korkan tüm canlılardan beklenene aykırı biçimde artıyordu;
o şeye ilişkin kendi korkulu fikirlerimle öylesine doluydum
ki, o anda oranın epeyce uzağında bulunsam da zihnimde iç
Daniel Defoe
170
karartıcı hayallerden başkasını canlandıramıyordum. Bazen
kendi kendime bunun şeytandan başkası olamayacağını kuruyordum
ve mantığım da, insan biçiminde başka bir yaratık
oraya gelebilir mi sorusuyla bu varsayımımda beni destekliyordu.
Hem onları getiren gemi neredeydi? Başka ayak izi
var mıydı? Ayrıca bir insanın oraya gelmesi nasıl mümkün
olabilirdi? Fakat sonra, ardında ayak izini bırakmaktan başka
hiçbir nedeninin ve hatta bir amacının da olamayacağı
böylesi bir yerde, şeytanın insan kılığına girdiğini düşününce
gülünç de geliyordu, çünkü benim bunu görüp görmeyeceğimden
emin olamazdı. Şeytanın beni ürkütmek için bu tek
bir ayak izinden başka yığınla yol bulabileceğini, adanın ta
öbür ucunda yaşadığımdan görme olasılığımın on binde bir
olduğu bir yerde, üstelik de kumun üzerinde, denizin ilk dalgalanışıyla
ve şiddetli bir rüzgârla tümüyle silinip gidecek bir
iz bırakacak kadar kolaya kaçmayacağını düşündüm. Bütün
bunlar, eşyanın doğasına ve şeytana yakıştırdığımız kurnazlığa
aykırı görünüyordu.
Buna benzer yığınla düşünce beni, bunun şeytanın işi
olduğuna dair bütün kaygılarımdan vazgeçirmeye yetti ve
bu durumda şeytandan daha tehlikeli bir yaratık olması gerektiğine
kanaat getirdim. Yani izi bırakanlar, kanolarıyla
denizde dolaşan veya akıntıyla, ters rüzgârlarla buralara sürüklenip
adaya çıkan, sonra yeniden denize açılan karşıdaki
anakaranın vahşilerinden bazıları olmalıydı; belki de benim
onları görmekteki isteksizliğim gibi onlar da bu ıssız adada
kalmaktaki isteksizlikleri nedeniyle dönüp gitmişlerdi.
Bu düşünceleri zihnimde evirip çevirirken o sırada oralarda
olmadığım ya da sandalımı görmedikleri için de şükran
duydum; sandalı görselerdi orada birilerinin yaşadığını
anlar ve belki de içerilerde beni ararlardı. Derken sandalımı
bulduklarını ve burada insanların bulunduğunu anladıklarına
ilişkin berbat düşünceler zihnime işkence etmeye başladı;
eğer öyleyse mutlaka yanlarına daha çok sayıda kişi alıp geri
Robinson Crusoe
171
gelir ve beni yok ederlerdi; beni değilse bile barınağımı bulurlar,
bütün tahılımı heba ederler ve evcil keçilerimin hepsini
alıp götürürlerdi, ben de sonunda açlıktan ölüp giderdim.
Böylece korkum bütün dinsel umutlarımı, önceleri
Tanrı’ya sığınınca yaşadığım o harika deneyimin üstüne kurduğum
Tanrı’ya olan bütün güvenimi alıp götürdü. Şimdiye
kadar beni mucizevî biçimde doyurmuş olan Tanrı, inayetiyle
benim için yarattığı tayınımı sanki kendi gücüyle koruyamayacakmış
gibi... Topraktaki ürünümü toplamamı engelleyecek
hiçbir kaza olamazmış gibi ertesi yıla kadar bana yetecek
olandan fazlasını ekmeyerek tembellik ettiğim için de kendime
kızmıştım. Bu da gelecekte iki üç yıllık tahılımı önceden
ekmeye karar verişimin gerekçesi oldu; böylece başıma her
ne gelirse gelsin ekmeksizlikten kıvranarak ölmeyecektim.
İnsanın yaşamı nasıl da Tanrı’nın tuhaf bir dama oyununa
dönüşüyor! Koşullar değiştikçe eğilimler de nasıl gizemli
kaynaklar tarafından alelacele değiştiriliveriyor! Bugün
sevdiğimizden yarın nefret ediyoruz; bugün peşinden koştuğumuzdan
yarın köşe bucak kaçıyoruz; bugün arzuladığımızdan
yarın korkuyor, hatta düşüncesi karşısında bile tir
tir titriyoruz. Bu durum, olabilecek en canlı biçimiyle bende
doğrulanmıştı işte; tek derdimi insan toplumundan uzaklaştırılmak,
bir başına kalmak, uçsuz bucaksız okyanusun
içinde hapsolmak, insanoğluyla ilişkisi kesilmiş ve sessiz yaşam
diyebileceğim bir hüküm giymek sayıyordum; Tanrı’nın
beni yaşayanlar arasında bulunmaya ya da geri kalan kullarıyla
bir arada yaşamaya layık görmediğini, kendi türümden
birini görmenin benim için ölümden yaşama döndürülmek
ve ruhsal kurtuluşumun yanı sıra, Tanrı’nın bana en büyük
kutsamasını bağışlaması anlamına geleceğini sanıyordum.
Uzun sözün kısası, şimdi bir insanla karşılaşmanın kaygısıyla
tir tir titrediğimi ve adaya ayak basacak bir adamın
gölgesi ya da sessiz görüntüsü karşısında bile yerin dibine
girmeye hazır olduğumu düşünüyordum.
Daniel Defoe
172
İnsan yaşamının inişli çıkışlı durumu işte böyle bir şeydir
ve ilk şaşkınlığımı azıcık üstümden attığımda benim payıma
da yığınla acayip akıl yürütmeler düşmüştü. Bunun,
Tanrı’nın sınırsız sağduyulu ve iyi hükmünün benim için
belirlediği yaşam basamağı olduğuna; bu olayda yüce sağduyunun
tüm amaçlarını tam anlamıyla öngöremeyeceğim
için buyruğuna karşı gelmemem gerektiğine karar verdim.
Beni o yarattığı, onun kulu olduğum için, beni istediği gibi
yönlendirip yönetmekte kuşku götürmez bir hakka sahipti;
ayrıca ona karşı gelmiş bir kuluydum, uygun göreceği her
türlü cezayı verme hakkı da vardı ve onun öfkesine katlanmak
için boyun eğmesi gereken bendim, çünkü ona karşı
günah işlemiştim.
Ardından Tanrı’nın yalnızca adil değil, kadiri mutlak
olduğunu da anımsadım; beni cezalandırıp üzmeyi uygun
bulmuşsa, beni kurtarmak da onun elindeydi. Bunu uygun
bulmuyorsa, kendimi tümüyle onun iradesine teslim etmek
benim sorgusuz sualsiz ödevimdi; öte yandan da ona umut
bağlamak, yakarmak ve günlük hükmünün buyruk ve yönlendirmelerine
sessizce uymak da boynumun borcuydu.
Bu düşünceler saatlerimi, günlerimi, hatta haftalarımı
ve aylarımı aldı diyebilirim. Düşüncelerimden birinin sonucuna
burada değinmeden geçemeyeceğim: Bir sabah yatağımdan
çıkmadan vahşilerin belirivermesi tehlikesine ilişkin
kaygılara boğulmuşken bunun ziyadesiyle huzurumu kaçırdığının
farkına vardım; bunun üzerine İncil’deki şu sözler
aklıma geldi: “Sıkıntılı gününde seslen bana, seni kurtarırım,
sen de beni yüceltirsin.” Bunun üzerine neşeyle yatağımda
doğruldum, yalnızca yüreğim ferahlamakla kalmamış, beni
kurtarması için Tanrı’ya içtenlikle dua etmeye başlamıştım.
Duam bitince İncil’imi elime aldım, okumak için açtığımda
karşıma çıkan ilk sözler şöyle oldu: “Tanrı’yı bekle, kuvvetli
ol; o senin yüreğini güçlendirecek; Tanrı’yı bekle.” Bunun
bana verdiği iç huzurunu anlatmam olanaksız. Yanıt olarak,
Robinson Crusoe
173
şükran içinde kitabı elimden bıraktım ve artık daha fazla
üzmedim kendimi, en azından o sırada.
Bu fikirlerin, endişelerin ve düşüncelerin ortasındayken,
bir gün aklıma bunun tümüyle kendi kuruntum olduğu ve o
ayak izinin, sandalımdan inip kıyıya çıktığımda bıraktığım
kendi ayak izim olabileceği geldi. Bu da beni biraz neşelendirdi
ve kendimi, bunun tümüyle bir yanılsama olduğuna
inandırmaya giriştim: Bu benim kendi izimden başka bir şey
değildi; sandala o yoldan gidiyordum, sandaldan gelirken de
o yolu kullanmış olamaz mıydım? Nereye ayak basıp nereye
basmadığımı kesin biçimde söyleyemeyeceğimi de düşündüm
ve sonuçta bu yalnızca kendi ayağımın iziyse, hayalet
ve görüntü öyküleri uydurmaya çalışan o aptalların durumuna
düşmüş ve en çok da kendim ürkmüşüm demekti.
Artık cesaretimi toplamaya ve yeniden dışarı çıkmaya
başlamıştım; üç gün ve gece boyunca kalemden dışarı adım
atmadığımdan yiyeceğim azalmıştı, çünkü içeride biraz arpa
ekmeğiyle sudan başka şeyim yoktu; sonra aklıma akşam
uğraşlarım içinde yer alan, keçilerin sağılması gerektiği de
geldi; zavallı hayvanlar acıyla ve sağılmamanın sıkıntısıyla
kıvranıyorlardı, hatta bu durum bazılarını etkilemiş ve neredeyse
sütten kesilme noktasına getirmişti.
Böylece kendimi, bunun kendi ayak izimden başka bir şey
olmadığı, neredeyse kendi gölgemden bile ürktüğüm düşüncesiyle
yüreklendirerek yeniden dışarı çıkmaya başladım ve
sürümü sağmak için kır evime gittim. Fakat nasıl bir korku
içinde ilerlediğimi, kaç kez dönüp arkama baktığımı, her an
sepetimi yere bırakıp ardıma bile bakmadan koşmaya nasıl
da hazır olduğumu gören olsa, kötü bir ruhun pençesine düştüğümü
ya da son zamanlarda beni feci şekilde korkutan bir
şeyle karşılaştığımı düşünebilirdi ki aslında öyle de olmuştu.
Bununla birlikte iki üç gün dışarı çıkıp da hiçbir şey görmeyince
biraz daha yürekli davranmaya ve benim hayal gücüm
dışında, gerçekte ortada korkacak bir şey olmadığını
düşünmeye başladım; fakat yeniden kıyıya inip de bu ayak
Daniel Defoe
174
izini görmez ve herhangi bir benzerlik ya da uygunluk olup
olmadığını anlamak için kendi ayak izimle karşılaştırıp bunun
bana ait olduğunu doğrulamazsam kendimi tümüyle
ikna etmem mümkün gözükmüyordu. Oraya vardığımda
ilk gözüme çarpan, sandalımı bağladıktan sonra oralarda
bir yerlerde yürümüş olmamın imkânsızlığı, ikincisi de izi
kendi ayağımla ölçtüğümde ayağımın o kadar büyük olmadığıydı.
Bu gerçekler kafamı yeni hayallerle doldurdu ve beni
sıkıntıdan öyle bir terletti ki nöbet geçiren birisi gibi üşüyüp
titremeye başladım; bir insan ya da insanların orada karaya
çıktıklarına ya da kısaca, adada birilerinin yaşadığına ve
bunun farkına varmasaydım bir gün büyük bir şaşkınlık yaşayabileceğime
inanarak yeniden eve döndüm; güvenliğim
açısından nasıl bir yol izlemem gerektiğini bilmiyordum.
Ah, insan korkunun pençesine düşünce ne de gülünç kararlar
veriyor! Korku, insanı rahatlamak için mantığının sunacağı
tüm araçlardan yoksun bırakıyor. Aklıma getirdiğim
ilk şey ağıllarımı yerle bir etmek ve düşmanın eline geçmesin,
sonra da benzerlerini ya da başka ganimet bulmak için adayı
komşu kapısı yapmasınlar diye bütün evcil sürümü ormana
salmaktı. Sonra ekinimi bulup adaya gelmesinler diye iki tarlamın
altını üstüne getirmeyi, ardından da herhangi bir yerleşim
izi görüp adada yaşayanları bulmak için aramaya kalkışmasınlar
diye çardağımı ve çadırımı yıkmayı düşündüm.
Bunlar eve geldikten sonraki ilk gecemde aklımdan geçenlerdi
ki o esnada zihnimi son derece meşgul eden kaygılarım
henüz taze, kafam da iyice bulanıktı. Tehlikenin korkusu,
gözle görülür bir tehlikenin kendisinden on bin kez daha
ürkütücüdür; endişenin yükü bize, endişe duyduğumuz kötülükten
kat be kat büyük gelir. Başıma açılmış bu belada
bütün bunlardan da kötü olanı, kendimi Tanrı’ya teslim edişimin
bana umduğum rahatlamayı vermeyişiydi. Yalnızca
Filistinlilerin peşine düşmesinden değil Tanrı’nın da kendisini
terk ettiğinden yakınan Saul’e benzediğimi düşündüm;
kafamı toparlamak için daha önce yaptığım gibi, doğru yolu
Robinson Crusoe
175
izleyerek sıkıntıdayken Tanrı’ya yakarmamış, beni koruyup
kurtarması için kendimi onun takdirine bırakmamıştım.
Böyle yapmış olsaydım en azından bu yeni sürprizi daha hafif
atlatır ve belki de daha bir kararlılıkla üstüne giderdim.
Bu karman çorman düşünceler beni bütün gece uyutmadı,
ama sabah uykuya yenik düştüm ve zihnim yorgun, ruhum
tükenmiş olduğundan, tuhaftır ama deliksiz bir uyku
çekip, daha önce hiç olmadığım kadar toparlanmış biçimde
uyandım. Artık sakin düşünmeye başlamıştım ve düşünüp
taşındıktan sonra olağanüstü güzellikte, verimli ve gördüğüm
kadarıyla anakaradan fazla uzak olmayan bu adanın
sandığım kadar terk edilmiş bir yer olmadığına; burada yerleşmiş
yerliler olmasa bile, bazı sandalların ya bile isteye ya
da istemeyerek, rüzgârla sürüklendikleri için kıyıya çıkmalarının
mümkün olduğuna; on beş yıldır burada yaşamama
karşın o ana kadar hiç kimsenin gölgesini bile görmediğime;
herhangi bir zamanda buraya sürüklenen olduysa bile yerleşmeyi
uygun görmeyip ilk fırsatta gerisin geri gittiklerine; en
büyük tehlikenin anakaradan buraya kendi iradeleri dışında
sürüklenen, akıntının ya da günışığının elverdiği anda kıyıda
bir gece bile geçirmeden yine son sürat geri gidecek başıboş
kişilerden gelebileceğine; dolayısıyla buraya vahşilerin çıktığını
gördüğümde sığınabileceğim güvenli bir yer düşünmek
dışında yapacağım bir şey olmadığına kanaat getirdim.
Şimdi, mağaramı bu kadar geniş kazdığım ve bir de kapı
açtığım için fena halde pişmanlık duymaya başlamıştım; dediğim
gibi, bu kapı kalemin kayayla birleştiği yerin dışına
açılıyordu; bu konuyu enine boyuna düşününce kendime
duvara yakın mesafede ikinci bir kale yapmaya karar verdim.
Bu kale sözünü ettiğim üzere on iki yıl önce iki sıra
ağaç diktiğim yerde yarım çember biçiminde olacaktı; bu
ağaçları baştan çok sık diktiğimden sıklaştırıp güçlendirmek
için aralarından birkaçını sökmek dışında bir şey yapmama
gerek yoktu ve duvarım kısa bir süre sonra bitmiş olacaktı.
Böylece şimdi çifte duvarım vardı ve güçlendirmek için dış
Daniel Defoe
176
duvarımı, kolumu sokabileceğim büyüklükte yedi delik bırakarak
kereste parçalarıyla, eski halatlarla ve aklıma gelen
başka her şeyle kalınlaştırdım. Bu duvarı mağaramdan sürekli
toprak taşıyıp dibine yığarak ve üstünde yürüyerek üç
metre kadar daha kalınlaştırdım; sonra gemiden karaya taşıdığım
yedi tüfeği, yedi deliğe yerleştirdim. Bunların altlarına
top kundağına benzeyen düzenekler yaptım ve birer top gibi
yuvalarına yerleştirdim, böylece yedi tüfeği de iki dakika
içinde ateşleyebilecek duruma geldim; bu duvarın bitmesi,
beni epeyce yoran bir ayımı mal oldu, bitirinceye kadar da
kendimi bir an olsun güvende hissedemedim.
Bu iş bitince duvarın dışındaki her yeri dayanıklı oldukları
kadar büyümeye de meyilli kazıklar ya da söğüt dallarıyla
bir orman gibi, her gün epey mesafe kat ederek doldurdum.
Duvarımla aralarında, düşmanlarımı görebilecek bir
yer olsun ve dış duvarıma yaklaşmaya kalkışırlarsa bu körpe
ağaçların ardına saklanamasınlar diye büyük bir açıklık bırakarak
çaktığım kazık sayısı öyle çoktu ki sanırım yirmi
bine yakındı.
Böylece iki yıl içinde sık bir koruluğum oldu, beş ya da
altı yıl sonra da barınağımın önünde geçit vermesi olanaksız,
son derece sık ve güçlü bir orman uzanıyordu; hiçbir insanoğlu
buranın ardında bırakın bir barınak herhangi bir şey
bulunabileceğini dahi hayal edemezdi. İçeriye girip çıkmak
için kendime bulduğum yolsa (çünkü hiçbir açıklık bırakmamıştım)
birini kayanın alçak bir yerine kadar, ötekini ise
buradaki düzlük yerden aşağı sallandırdığım iki merdiven
kullanmaktı; böylece artık hiçbir canlı kendisine zarar vermeden
tepeme inemezdi, inse bile yine de dıştaki duvarımın
öbür yanında kalırdı.
Bu şekilde kendi korunmam için insan beyninin akıl edebileceği
her türlü önlemi almıştım; gerçi o sıralarda katıksız
korkumun aklıma getirdiklerinden başka hiçbir şeyi öngöremiyordum.
177
On İkinci Bölüm
Mağaraya Çekiliş
Bütün bunlarla uğraşırken öteki işlerimi de ihmal etmiş
değildim, çünkü küçük keçi sürümü de çok önemsiyordum;
yalnızca barut ve saçma değil vahşilerini avlamak için çaba
harcamama da gerek bırakmadan, her fırsatta benim için
hazır erzak anlamı taşıyorlardı ve artık bana yeterli duruma
gelmişlerdi. Bu yüzden onlardan faydalanma olanağımı
yitirirsem üzülürdüm; her şeye baştan başlamak zorunda
kalırdım.
Bu konuda uzun süre kafa yorduktan sonra onları korumak
için iki yoldan başkası gelmedi aklıma; bunlardan
birisi, yer altına bir mağara kazmaya elverişli başka bir yer
bulmak ve her gece onları buraya sokmaktı; öteki de, birbirine
uzak iki üç küçük arazi parçasını çevirip her birinde
becerebildiğim ölçüde gizlediğim yarımşar düzine yavru keçi
barındırmaktı; böylece sürünün başına bir felaket geldiğinde
az bir zaman ve zahmetle yeniden bir sürü yetiştirebilirdim
ve epey bir zaman ve emek gerektirecek olsa da bunun en
makul çare olacağını düşündüm.
Aynı şekilde adanın en ıssız noktalarını bulmak için de
bayağı zaman harcadım; sonunda gönlümden geçene uygun,
gözlerden ırak bir yerde karar kıldım. Daha önce anlattığım
Daniel Defoe
178
gibi, adanın doğu tarafından dönerken yolu değiştirmeye
kalkıştığımda neredeyse kaybolacağım yerde, sık ağaçların
arasında, çukurda kalan nemli bir toprak parçasıydı burası.
Burada on iki metre kareye yakın bir açıklık buldum, etrafı
ağaçlarla öyle sık biçimde çevrilmişti ki doğal bir çit görevi
üstlenmişlerdi; en azından çok emek harcadığım öteki arazimdeki
kadar çok uğraşmamı gerektirmeyecekti.
Derhal bu arazi üzerinde işe koyuldum ve bir aydan daha
kısa bir sürede burayı öyle bir çevirdim ki artık o kadar yabani
olmayan sürüm burada yeterince güven altına alınmış
oldu. Böylece hiç gecikmeden yavrular içinden on dişi ve
iki de erkek keçiyi buraya getirdim ve onlar da buradayken
çiti, ötekisi kadar sağlamlaştırıncaya dek üzerinde çalıştım;
bununla birlikte acele de etmediğimden epey bir zamanımı
aldı. O ana kadar adaya yaklaşan başka bir insana rastlamadığım
halde, yalnızca bir insanın ayak izine dayanan
endişelerim yüzünden bu kadar zahmete katlanmıştım; insanın
düştüğü korku tuzağının içinde yaşamasının ne demek
olduğunu bilen herkesin de tahmin edebileceği gibi, iki
yıldır yaşamı bana zehir eden bu huzursuzluk içinde yaşıyordum.
Şunu da üzüntüyle söylemeliyim ki kafamdaki karmaşa
dinsel düşüncelerim üstünde de büyük etki yaratıyordu;
vahşilerin ve yamyamların ellerine düşme korkusunun
dehşeti ruhumun üstüne öyle bir çöreklenmişti ki Tanrı’ya
karşı ödevimi yerime getirmek için gereken ruh halini pek
az bulabiliyor, en azından alışkın olduğum sakinlik ve ruh
teslimiyeti içinde olamıyordum. Tanrı’ya genellikle zihnim
her gece şafak sökmeden öldürülüp yenileceğim tehlikesiyle
meşgul ve epeyce dertliyken dua ediyordum; tecrübeyle sabittir
ki dua etmek için iç huzuru, şükran, aşk ve hayranlık
duyguları, korku ve kargaşadan çok daha düzgün bir altyapı
sunarlar, eli kulağındaki tehlikenin dehşetine kapılmış biri,
Tanrı’ya dua etme ödevini rahatlık içinde yerine getirmeye,
hasta yatağında tövbe eden birinden daha uygun değildir.
Robinson Crusoe
179
Tanrı’ya dua etmek, bedenin değil zihnin bir eylemi olduğu
için, bu zihin karışıklığı bedensel yetersizlik kadar büyük,
hatta ondan bile büyük bir şey olsa gerek.
Neyse devam edelim. Ufak sürümün bir bölümünü koruma
altına aldıktan sonra bunun gibi başka bir güvenli
sığınak yapacağım bir yer arayarak bütün adayı dolaştım;
adanın batı ucunda gezinirken öncekine göre daha ilerilere
vardığımda denizde, epeyce uzakta bir sandal gördüğümü
sandım. Gemiden kurtardığım denizci sandıklarından birinde
bir iki perspektif camı bulmuştum; ancak hiçbiri yanımda
değildi ve bu nesne de o kadar uzaktaydı ki gözlerim
bulanıncaya kadar bakmama karşın bunun bir sandal olup
olmadığını, değilse neye yoracağımı bilemiyordum. Fakat
tepeden aşağı inerken onu artık göremediğim için vazgeçtim;
yalnızca bir daha cebime perspektif camı koymadan
çıkmamaya karar verdim.
Daha önceleri hiç gitmediğim adanın sonundaki tepeden
indiğimde bir ayak izine rastlamamın hiç de sandığım gibi
tuhaf olmadığı, takdiri ilahi sonucunda adanın vahşilerin
hiç uğramadığı bir yerinde yaşamasaydım, anakaradan gelen
kanoların denizde azıcık fazla açılınca adanın doğal bir
liman durumundaki bu kıyısına sığınmalarının sık gerçekleşen
bir olay olduğunu bileceğimi anladım: Aynı biçimde,
sıklıkla kanolarıyla karşılaşıp birbirleriyle çarpıştıkları için
galip gelenlerin aldıkları tutsakları, hepsi yamyam olduklarından
kendi korkunç gelenekleri uyarınca öldürüp yemek
için bu kıyıya getirmeleri de olasıydı.
Yukarıda dediğim gibi, adanın güneybatısında tepeden
sahile indiğimde tam anlamıyla afalladım; kıyıya saçılmış
kafatasları, insana ait el, ayak ve öteki kemikleri gördüğümde,
özellikle de sefil vahşilerin kendi türleriyle kendilerine
ziyafet çekmek için kullandıklarını sandığım, toprağa bir
çember kazarak ateş yakıldığı belli olan yerin farkına vardığımda
kapıldığım dehşeti anlatabilmem ise mümkün değil.
Daniel Defoe
180
Bu görüntüler karşısında öyle bir şaşkınlığa uğramıştım
ki bundan bana yönelik bir tehlike gelebileceği düşüncesine
uzun süre kafa yormadım; bütün endişelerim böylesi insanlık
dışı bir eğilimin, şeytanca vahşet düşüncesinin ve insan
doğasının soysuzluğunun dehşeti içinde yitip gitmişti; gerçi
bunu sık sık işitmişsem de daha önce böyle bir görüntünün
yakınından bile geçmemiştim. Kısacası yüzümü bu iğrenç
görüntüden öteye döndüm, midem altüst olmuştu. Doğa
midemdeki bulantıyı boşaltmama yardım ettiğinde bayılma
noktasına gelmiştim ya alışılmadık bir şiddetle kusunca bir
parça rahatladım; yine de artık orada bir an bile durmaya
dayanamadığımdan son süratle yeniden tepeye çıkıp barınağıma
doğru yola koyuldum.
Adanın o kesiminden biraz uzaklaşınca şaşkın bir halde
bir süre hareketsiz durdum, kendime gelince büyük bir sevecenlikle
ruhumu yokladım ve yaşlar gözlerimden sel gibi
boşanırken yazgımı dünyanın öteki ucunda, beni bunlar gibi
korkunç yaratıklardan farklı kılan bambaşka bir yerinde belirlediği
ve o an içinde bulunduğum durumu son derece kahredici
bulsam da bana yakınmaktan çok şükretmemi gerektiren
pek çok kolaylık sağladığı ve her şeyin de ötesinde bu
sefil koşullardayken bile bana çektiğim ya da çekebileceğim
onca üzüntüyü unutturacak kadar mutluluk veren varlığını
bildiğim için, onun tarafından kutsanma umudunun bilinciyle
beni rahatlattığı için Tanrı’ya şükürler ettim.
Bu şükran duyguları içinde kaleme döndüm; koşullarımın
güvenliğinden dolayı daha önce hiç yaşamadığım kadar
huzurla dolmuştum çünkü bu sefillerin bu adaya hiçbir zaman
bir şeyler bulmaya gelmediklerini anlamıştım; belki bir
şey aramıyor, ihtiyaç duymuyor ya da bir şey bulmayı da
beklemiyorlardı. Çoğunlukla adanın amaçlarına uygun bir
şey bulamadıkları ormanlık, saklı kısmına geliyorlardı. Aşağı
yukarı on sekiz yıldır buradaydım ve oralarda daha önce
bir kez bile insan ayak izi görmemiştim; tesadüfen onların
Robinson Crusoe
181
varlığını keşfetmemiş olsaydım şu anki gibi tümüyle gizlenmiş
biçimde bir on sekiz yıl daha yaşayabilirdim; yapmam
gereken tek şey varlığımı onlara açık etmeden, yamyamlardan
daha iyi birilerine rastlamadığım sürece bulunduğum
yerde saklanmaktı.
Yine de sözünü ettiğim sefil vahşilerden ve onların birbirlerini
yeme biçimindeki insanlık dışı, iğrenç geleneklerinden
öyle tiksinmiştim ki, bu olaydan sonra iki yıl kadar endişeli,
üzgün yaşadım ve kendi yaşam alanımdan pek uzaklaşmadım.
Kendi yaşam alanım derken üç çiftliğimi kastediyorum:
Kalem, çardak adını verdiğim kır evim ve ormandaki ağılım.
Görünce şeytanın kendisiyle karşılaşmışım gibi hissedeceğim
bu iğrenç alçaklardan duyduğum korkunun yanı sıra tiksintim
nedeniyle ağılıma, keçilerime ağıllık etmesinin ötesinde
başkaca bir emek harcamadım. Bütün bu süre içinde sandalıma
bakmaya pek gitmedim, hatta yerine yenisini yapmayı
düşünmeye başladım çünkü denizde bu yaratıklardan bazılarıyla
karşılaşma korkusuyla ve onların ellerine düştüğüm
takdirde kısmetime ne çıkacağını bildiğimden, öteki sandalı
adanın çevresinden dolaştırmaya kalkışmayı düşünemiyordum
bile.
Bununla birlikte bu insanlar tarafından keşfedilme tehlikesiyle
karşı karşıya olmadığım kanaati ve zaman, onlara
ilişkin huzursuzluğumu köreltmeye başladı, ben de tıpkı önceki
gibi kendi halimde yaşamayı sürdürdüm. Tek değişiklik
daha dikkatli davranmam ve onlardan birinin beni görmemesi
için gözlerimi dört açmamdı; özellikle de herhangi
birisi adadaysa duyabilir diye, tüfeğimi artık daha dikkatli
ateşliyordum. Bir keçi sürüsü evcilleştirip beslemem, dolayısıyla
ormanda keçi avlamak ya da onlara ateş etmek zorunda
kalmayışım, bayağı bir nimetti benim için; bundan
böyle yakaladığım keçileri de önceki gibi yaptığım tuzak ve
kapanlar yardımıyla avladım. Böylece bu olayı izleyen iki yıl
boyunca asla tüfeksiz dışarı çıkmadıysam da onu bir kez bile
Daniel Defoe
182
ateşlememişimdir, dahası gemiden üç de tabanca kurtardığım
için, bunların hepsini ya da en azından ikisini her zaman
keçi derisinden kemerime bağlayıp dışarı öyle çıkıyordum.
Gemiden aldığım büyük palalardan birini de parlatmış ve
kendime bunu asacağım bir kemer de yapmıştım; yani daha
önce anlattığım, iki tüfekli ve kemerimden yan tarafıma sallanan
kınsız kılıçlı görüntüme bunları da eklerseniz benden
daha heybetlisi yoktu.
Günler anlattığım biçimde akıp giderken bir süre için,
bu önlemleri saymazsanız, eski sakin, kendi halinde yaşam
biçimime dönmüş gibiydim. Bütün bu olup bitenler gün
geçtikçe bana, başka durumlarla kıyaslandığında benim koşullarımın
sefaletten çok uzak olduğunu göstermeye başlamıştı;
hele de Tanrı’nın kısmetime çıkardıklarını düşünecek
olursak. Bunlar da beni insanoğlunun kendi koşullarını hiç
durmadan kendilerinden iyi durumdakilerle kıyaslayıp duracağına,
yakınmalarının ve söylenmelerinin önünü almak
ve şükretmek için kendilerinden daha kötü koşullarda yaşayanlarla
kıyaslasa, yaşam ne getirirse getirsin canının ne
kadar az sıkılacağını düşünmeye yöneltti.
İçinde bulunduğum o anki durumda pek ihtiyaç duyduğum
bir şey olmadığından ben de bu alçak vahşilerin yarattığı
dehşete ve kendi canımı korumanın kaygısına düşmüş,
kendi yaşamımı kolaylaştıracak şeyler bulmayı ihmal etmiştim.
Mesela bir aralar epey kafama taktığım, arpamın bir
kısmını malta dönüştürüp kendime bira yapma fikrini bir
kenara bırakmıştım. Bu gerçekten de garip bir düşünceydi
ve sıklıkla da basit olduğum için kendi kendimi ayıplıyordum,
çünkü bira yapmak için temin edemeyeceğim yığınla
şeye ihtiyacım olduğun farkındaydım: Bir defa içine bira koyabileceğim
fıçı yoktu ve daha önce söylediğim gibi bunu
yapmayı bir türlü becerememiştim; günler, haftalar, hatta
aylar harcasam da olmuyordu işte. İkincisi ne katacak şerbetçi
otum, ne mayam, ne de kaynatacak bakır kabım ya da
Robinson Crusoe
183
ibriğim vardı. Yine de bütün bunların yokluğunda yine de
bir kez kafama koyduğum az şeyi denemeden nadiren bir
tarafa bıraktığım için, bu vahşilerin yarattığı korku ve dehşet
olmasaydı bu işe kalkışacağıma ve belki de başaracağıma
içtenlikle inanıyorum.
Fakat o an için zihnim tümüyle başka bir tarafa kaymıştı;
gece gündüz bu canavarların bir kısmını vahşi, kanlı eylemlerinin
tam ortasındayken nasıl yok edebileceğim ve becerebilirsem
de buraya yemek için getirdikleri kurbanlarını nasıl
kurtarabileceğimden başka bir şey düşünemiyordum. Kafamda
bu yaratıkları yok etmek, en azından bir daha buraya
gelmelerini önleyecek biçimde korkutmak için kurduğum,
daha doğrusu üzerinde incelikle durduğum bütün planları
kaydetmeye kalkışsam bu kitap niyetlendiğimin ötesinde
ciltler tutar. Gerçi bunların hepsi kısır düşüncelerdi, bu işi
orada kendim yapmadığım sürece hiçbir şeyin faydası dokunmazdı;
hem yirmisi, otuzu bir aradayken ve mızrak, ok
ve yaylarını en az benim tüfeğim kadar isabetli kullanabilecekken
bir insan tek başına ne yapabilirdi ki?
Bazen aklımdan ateş yaktıkları yerin altına bir oyuk kazıp
içini, ateşi yaktıklarında alev alacak ve yakınında ne varsa
havaya uçuracak biçimde iki üç kilo barutla doldurmak
geçiyordu, ama öncelikle barut stokum bir varile düştüğü
için onlar uğruna bu kadar çok barut tüketmeye hevesli değildim;
ayrıca barutun tam olarak ne zaman ateş alıp onları
şaşırtabileceğini de bilemiyordum; en iyi olasılıkla yalnızca
kulaklarının dibinde ateş alıp onları korkutmaya yarar, ama
adayı terk etmelerini sağlamaya yeterli olmazdı. Dolayısıyla
bu düşünceyi bir kenara bıraktım, sonra üç tüfeğimi de
doldurup uygun bir yerde pusuya yatabileceğimi ve kanlı
törenlerinin tam ortasında, her atışta ikisini üçünü birden
vurabileceğime aklım kestiğinde üzerlerine ateş açıp ardından
da üç tüfeğim ve kılıcımla birlikte üstlerine çullanarak
yirmisini birden öldürebileceğimi düşündüm. Bunun hayali
Daniel Defoe
184
birkaç hafta boyunca zihnimi hoş tuttu, hatta öylesine meşgul
etti ki sıklıkla düşlerime girmeye başladı; bazen doğrudan
üstlerine saldırıyordum.
Hayalimde bu işi öyle ileriye götürdüm ki birkaç gün boyunca
onları gözetlemek için pusuya yatabileceğim uygun
yerler aramakla uğraştım ve sıklıkla, artık bana son derece
tanıdık gelen o yere gittim, ama zihnim bu intikamla ve yirmisini
otuzunu birden kılıçtan geçirme planlarıyla doluyken
o yerin dehşeti ve barbar alçakların birbirlerini yeme izleri
kinimi körükledi. En sonunda tepenin yan tarafında, sandallarından
herhangi birinin geldiğini görünceye dek güvenle
bekleyebileceğimden emin olduğum bir yer buldum; daha
onlar karaya bile çıkmadan, içlerinden birisinde tümüyle
gizlenebileceğim bir kuytuluk bulunan sık fundalıkların içinde
görünmeden bütün kanlı işlerini gözleyebilecek, hedefimi
ıskalamayacak, ilk atışımda iki üç tanesini birden yaralayabileceğim
kadar birbirlerine yakın durdukları zaman da tam
kafalarına nişan alacaktım.
Sonra bulduğum yerde, üç tüfeğimi bu plana uygun
biçimde hazırladım. İki tüfeğin her birine birer kesme
kurşunla tabanca mermisi büyüklüğünde dört beş kurşun
yerleştirdim; öteki tüfeği de bir avuca yakın saçmayla
doldurdum; tabancalarıma da dörder kurşun koydum ve
yanıma ikinci, üçüncü saldırı için yeterli cephane alarak
macerama hazırladım.
Planıma bu şekilde hazırlanıp hayalimde de uygulamaya
koyduktan sonra her sabah, denizde adaya yaklaşan ya da
oraya doğru yönelmiş herhangi bir sandal olup olmadığını
gözlemek için kalemden en az üç mil uzaktaki tepeye doğru
yola koyuluyordum, ama iki üç ay kadar sürekli gözetleyişimin
ve bütün bu süre içinde yalnızca ada ve civarında değil,
koca okyanusta gözümün ya da camımın ulaşabildiği hiçbir
yerde ufacık bir şey bile görünmediği için hep eli boş dönüşümün
sonucunda bu ağır görevden yorulmaya başladım.
Robinson Crusoe
185
Gözetlemek üzere tepeye yaptığım günlük yolculuklara
devam ettiğim sürece tasarılarımın coşkusu da sürdü ve bütün
bu zaman zarfında, başlangıçta, o ülke halkının doğadışı
geleneği karşısında içime işleyen dehşetle ateşlenen hırsımın
ötesinde, kafamda hiçbir biçimde ölçüp biçmediğim bir suç
yüzünden yirmi otuz çıplak vahşiyi öldürmek gibi son derece
acımasız bir infaz için gerekli ruh haline sahip görünüyordum;
oysa anlaşılan o ki, Tanrı’nın hikmetiyle kendi
tiksindirici ve yozlaşmış tutkuları dışında hiçbir kılavuzu
olmayan bu insanlar da yazgılarının sonuçlarına katlanıyorlardı;
belki de çağlar boyu böyle korkunç işler yapmaya terk
edilmiş, Tanrı tarafından tümüyle unutulmuşlardı ve iblisçe
bir yozlaşmayla yoldan çıkmış halde, ancak doğanın kendilerini
sürükleyebileceği böylesi iğrenç gelenekleri kabulleniyorlardı.
Ama artık uzun bir süre boyunca o kadar uzaklara
her sabah boşu boşuna yaptığım yolculuklar yorucu
olmaya başladığında, eylem planımın kendisi de değişmeye
başlamıştı. Daha serinkanlı ve sakin düşünmeye başlayınca
da neye bulaşacağımı, Tanrı’nın çağlar boyunca cezalandırmaksızın
geleneklerini sürdürmelerine ve birbirlerine karşı
onun hükümlerinin infazcıları olmalarına göz yumduğu
bu insanlara, hangi yetki ve sıfatla suçlu muamelesi yapıp
cezalandırmaya kalkışacağımı, bu insanların bana ne zarar
verdiklerini ve fark gözetmeksizin birbirlerinin kanını döktükleri
o kavgaya hangi hakla karışacağımı yeniden gözden
geçirdim. Bunu sıklıkla kendi kendimle şu şekilde tartışıyordum:
“Tanrı’nın bu özel durumda neye hükmettiğini ben ne
bileceğim? Belli ki bu insanlar bu işi suç olarak görmüyorlar;
bu onların vicdanlarını sızlatmadığı gibi kendilerini de ayıplamıyorlar.
Bunun bir suç olduğunu bilmediklerinden bizim
işlediğimiz günahların aşağı yukarı hepsinde yaptığımız gibi,
onlar da bunu ilahi adaleti hiçe sayarak yapıyorlar. Biz nasıl
bir öküzü öldürürken suç işlediğimizi düşünmüyorsak onlar
da savaşta tutsak edilmiş birini öldürmeyi ya da bizim
Daniel Defoe
186
koyun eti yediğimiz gibi onlar da insan eti yemeyi bir suç
olarak görmüyorlar.”
Bu konuda azıcık kafa yorunca tümüyle yanlış yaptığım
düşüncesi de ardından geldi; bu insanların daha önce zihnimde
onları mahkûm ettiğim gibi katiller olmadıklarını,
en azından savaşta aldıkları tutsakları çoğunlukla ölüme
mahkûm eden ya da pek çok olayda daha da sık rastlandığı
gibi, silahlarını atıp boyun eğdikleri halde hiç aman vermeksizin
bütün bir bölüğü kılıçtan geçiren o Hıristiyanlardan
daha katil olmadıklarını düşündüm.
Sonra da birbirlerine reva gördükleri muamele zalimce
ve insanlık dışı olsa bile bunun beni hiç de ilgilendirmeyeceği
geldi aklıma; bu insanların bana hiçbir kötülüğü dokunmamıştı;
böyle bir şeye kalkışırlar ya da ben acilen korunmam
için üstlerine çullanmayı gerekli görürsem o zaman
bir şey söylenebilirdi, ama ben şimdilik onların egemenlik
alanlarının dışındaydım ve gerçekte varlığımdan haberdar
bile olmadıklarından benimle ilgili bir planları da yoktu,
bu yüzden de onlara saldırmam adil sayılmazdı. Böyle bir
saldırı İspanyolların, bunlar gibi halklardan milyonlarcasını
yok ettikleri Amerika’da sergiledikleri tüm barbarlıkları
haklı çıkartırdı ki ne kadar putperest ve barbar olurlarsa
olsunlar, gelenekleri tanrılarına insan kurban etmek gibi ne
kadar kanlı ve barbarca ayin barındırırsa barındırsın, yine
de İspanyolların yaptıklarına bakılınca bu insanlar oldukça
masumdu. Bu nedenle onların köklerini ülkeden kazımak
için yaptıkları şeylerden, şu anda Avrupa’nın bütün öteki
Hıristiyan devletleri gibi İspanyolların kendileri bile tiksinti
ve nefretle eşi görülmemiş bir kasaplık, kanlı ve doğadışı bir
zalimlik, Tanrı ya da insan katında hoş görülemez bir eylem
diye söz ediyorlar; İspanya Krallığı da özellikle şefkatten ya
da yüce gönüllülük addedilen düşküne acıma duygusundan
nasibini almamış bir insan ırkı olmakla ünlenmiş durumda,
İspanyol sözcüğü iğrençlik ve korkunçlukla bir tutuluyor.
Robinson Crusoe
187
Bu düşünceler beni gerçekten tereddüde uğratıp duraklattı
ve planımdan yavaş yavaş vazgeçmeye başladım; vahşilere
saldırma kararımın yanlış olduğunu, bana saldırmadıkları
sürece işlerine burnumu sokmanın bana düşmediğini,
bana düşenin mümkünse bana saldırmalarını engellemek
olduğunu, ama bu mümkün olmazsa üstüme düşen görevi
yapmam gerektiğini anladım.
Öte yandan da kendi kendime, bunun gerçekte kendimi
kurtarmanın değil tümüyle mahvedip yok etmenin yolu olduğunu
tartışıyordum, çünkü yalnızca bir kereliğine karaya
çıkan herkesi değil bundan böyle gelecek herkesi öldürmek
zorunda kalacaktım; ülkelerindeki insanlara olup biteni anlatmak
üzere biri bile kaçmayı başaracak olursa, ölen arkadaşlarının
intikamını almak için binlercesi geri gelecek ve şu
an için hiç böyle bir niyetim yokken başıma yalnızca sonunda
beni mahvedecek bir bela almış olacaktım.
Bütün bunları düşününce ne ilke ne politika olarak, şu
ya da bu biçimde bu işe karışmaya yeltenmemem gerektiği
kanısına vardım; bana düşen kendimi mümkün olan her biçimde
onlardan gizlemek ve onlara adada yaşayan bir canlı
–yani insan kılığında demek istiyorum– olduğunu düşündürecek
ufacık bir iz bile bırakmamaktı.
Bu sağduyulu kararımda din de etkisini göstermişti; pek
çok bakımdan artık masum yaratıkları, yani bana göre masum
yaratıkları yok etmek için kurduğum bütün kanlı planları
yaparken üstüme hiç vazife olmayan bir iş yaptığıma
tümüyle ikna olmuştum. Birbirlerine karşı işledikleri suçlara
gelince, bunda beni ilgilendiren hiçbir şey yoktu; kendi yerel
meseleleriydi ve ben de bunu, bütün ulusların yöneticisi olan
ve toplu suçları, yine topluca cezalandırarak adil biçimde
öcünü almayı bilen Tanrı’ya havale etmeliydim.
Bu artık gözüme öyle açık görünüyordu ki günaha girmekten
başka anlamı olmayacak, bile isteye cinayet işlemek
gibi bir işe kalkışmadığım için çok seviniyordum. Dizlerimin
Daniel Defoe
188
üstüne çöküp Tanrı’ya kan dökmeme engel olduğu için en
içten şükranlarımı sundum; beni barbarların eline düşmek
ya da kendi yaşamımı savunmak için Tanrı’dan çok açık bir
çağrı almadığım sürece onlara el sürmekten koruması için
ona yalvardım.
Bundan sonra bir yıl kadar bu düzende yaşadım; bu sefillerin
eline düşmeyi hiç istemediğimden bütün bu süre içinde
görünürde herhangi birisi var mı diye gözetlemek ya da
içlerinden bazılarının yeniden karaya çıkıp çıkmadıklarını
öğrenmek, dayanamayıp onlara karşı kurduğum planları
yenileme arzusu duymamak, ya da üstlerine çullanmam için
doğabilecek ilk fırsatta yoldan çıkmamak için bir kez bile
tepeye gitmediysem de bir tek şunu yaptım: Gidip adanın
öbür tarafında bulunan sandalımı oradan aldım ve onu adanın
doğu yakasından dolaştırarak birtakım yüksek kayaların
altında bulduğum, akıntılar nedeniyle vahşilerin hangi
nedenle olursa olsun hiçbir biçimde gelemeyeceklerini bildiğim
küçük bir koya soktum. Sandalımla birlikte, sandala
ait olduğu için orada bıraktığım her şeyi de, oraya varmamı
kolaylaştırmasalar bile taşıdım, yani sandalım için yaptığım
bir direk ve yelken ile adına demir ya da kanca diyemeyeceğim,
bununla birlikte elimden gelenin en iyisi olan demire
benzer şeyi. Bunların hepsini aldım ki ortada bir sandalın ya
da adadaki insan yerleşiminin gölgesi bile kalmasın.
Bunun yanı sıra kendimi her zamankinden daha çok inzivaya
çektim ve keçilerimi sağmak, adanın tamamıyla öbür
tarafında tehlikeden uzaktaki ormanda küçük sürümle ilgilenmek
dışında hücremden nadiren çıkmaya başladım. Bazen
adaya uğrayan bu ilkel insanların hiçbir zaman buraya
bir şeyler bulma düşüncesiyle gelmedikleri ve kıyıdan içerilere
hiç girmedikleri kesin görünüyordu; korkularımın beni
dikkatli olmaya ittiği o olaydan sonra da önceki gibi birkaç
kez daha kıyıya çıkmış olabileceklerinden kuşkum yok. Sonuçta
geriye bakınca, onları kıyıma uğratmış olsaydım ya
Robinson Crusoe
189
da önce onlar benim farkıma varmış olsalardı halimin nice
olacağı düşüncesiyle dehşete kapılıyordum, çünkü çıplak
ve genellikle azıcık saçma doldurduğum bir tüfek dışında
silahsız olarak adada ne bulabilirim diye her çalının arkasına
bakarak her yere gidiyordum; ayak izine rastlayacağıma,
bunun yerine on beş yirmi kadar vahşiyle karşılasaydım
da peşime takılsalardı ve onların ayağına tezlikleri bana hiç
kaçış olanağı bırakmasaydı ne sürpriz olurdu bana! Bu düşünceler
aklımdan geçtiğinde bazen ruhum öyle daralıyor,
zihnim öyle allak bullak oluyordu ki onlara direnebilmek
şöyle dursun neyi nasıl yapmam gerektiğini düşünecek kadar
kafamı toparlamam, üstüne o kadar kafa yorup hazırlanarak
tasarladığım şeylerin çok azını bile yapamayacağım
düşüncesinden kurtulup kendime gelmem epey zaman alıyordu.
Sonuçta bu tür şeylere ciddi biçimde kafa yorunca
melankoliye kapılıyordum ve bu da bazen epey uzun sürüyordu.
Fakat sonunda beni bir yığın görünmez tehlikeden
koruyan ve bu tehlikelerin varlığına dair ufacık bir fikrim
olmadığından kendimi kollayamayacağım pek çok kötü durumdan
esirgeyen Tanrı’ya şükran duyguları içinde bunların
hepsini kafamdan attım.
Bu olay, yaşamda tehlikeyle yüz yüze geldiğimizde
Tanrı’nın bizi koruduğunu görmeye başladığım önceki zamanlarda
çoğu kez düşüncelerimi dolduran bir kanaati yeniledi;
hakkında hiçbir şey bilmediğimiz durumlardan nasıl
da harika biçimde kurtuluyoruz; tutacağımız yol konusuna
bir kuşkuya ya da tereddüde, adına ikilem dediğimiz şeye
düştüğümüzde şu yoldan gitmeye niyetlenmişken gizli bir
işaret bizi nasıl da öbür yola yönlendiriyor; akıl, eğilimlerimiz
ve belki de işin mantığı, öteki yoldan gitmemizi buyuruyorken
yine de zihnimizdeki nereden ve hangi gücün
yardımıyla kaynaklandığını bilemediğimiz tuhaf bir baskı
bizi bu yoldan gitmeye zorluyor ve sonradan anlaşılıyor ki
gitmemiz gereken, hatta hayal gücümüzü zorlayan şu yolDaniel
Defoe
190
dan gitmiş olsaydık mahvolacakmışız. Bu ve buna benzer
pek çok kanaatimi sonraları kendime kesin kural edindim
ve bir şeyi yapıp yapmama, ya da tutulacak yol konusunda
o gizli işaretleri ya da zihnimin baskısını ne zaman hissettiysem,
kafamda bir tür baskı ya da işaret belirmesi dışında
başka hiçbir nedenim olmasa bile gizli buyruğa boyun
eğmekte asla tereddüt etmedim. Yaşamım boyunca bu yolu
izlememin başarılı sonuçlarına yığınla örnek verebilirim,
ama bunlar daha çok bu sefil adada sürdürdüğüm yaşamın
sonraki bölümlerine ait olur; gerçi şimdiki aklım olsa dikkatimden
kaçmayacak daha pek çok olay da olmuştur. Neyse
sağduyulu davranmak için asla geç kalınmış sayılmaz ve ben
de, yaşamlarında benim gibi sıra dışı olaylarla karşılaşmış
bütün aklı başında kimselere, o kadar sıra dışı olmasalar bile
Tanrı’nın bu tür olağanüstü işaretlerini hafife almamalarından,
hangi görünmez bilgiden gelirse gelsin kabul etmelerinden
başka türlüsünü öneremem. Bunu tartışıp açıklayamam
belki, ama bunlar kesinlikle ruhların birbirleriyle konuşmalarının
ve cismi bulunanlarla cisimsiz olanların arasındaki
iletişimin kanıtıdır ve bu berbat yerdeki münzevi yaşamımdan
geriye kalanında bazı dikkate değer örneklerini verme
fırsatı bulacağım böylesi bir kanıta karşı çıkılamaz.
Endişelerimin, içinde yaşadığım bu sürekli tehlikenin ve o
anda üstüme çökmüş kaygının, gelecekte karnımı doyurmak
ve rahat etmek için uğraştığım bütün işlere, bütün icatlara
son verdiğini itiraf edersem bunu okuyan kişi bu durumu hiç
de tuhaf karşılamayacaktır. Güvenliğimi artık yiyeceğimden
daha çok dikkate alıyordum. Çıkartacağım gürültünün duyulabileceği
korkusuyla artık ne bir çivi çakıyor ne de ağaç
kesiyordum; aynı nedenle tüfeğimi de ateşlemiyordum ve
hepsinden de öte, gündüzleri epeyce uzaklardan görülebilecek
duman beni ele verir diye ateş yakmaya bile çekiniyordum.
Bu nedenle kap ve pipo fırınlama gibi ateş gerektiren
bazı işlerimi ormandaki yeni evime taşıdım; burası toprağın
Robinson Crusoe
191
içinde epeyce derine inen doğal bir mağaraydı ve tam ağzında
dursa bile hiçbir vahşi içine girmeye cesaret edemezdi;
benim gibi gözlerden ırak bir sığınak arayan birinden başkasının
içine girmeyi göze alamayacağı bu yeni ev beni anlatılamaz
ölçüde rahatlatmıştı.
Bu çukurun ağzına, tümüyle rastlantı (Bu türlü şeyleri
artık Tanrı’nın bir hikmeti gibi görmek için yığınla nedenim
olmasa ben de rastlantı derdim buna) eseri olarak, odun
kömürü yapmak üzere birkaç kalın ağaç dalı kestiğim büyük
bir kayanın dibinde denk geldim; hazır yeri gelmişken
bu odun kömürü yapma işinin nedenini de anlatmalıyım:
Daha önce dediğim gibi barınağımın çevresinde duman çıkmasından
korkuyordum, fakat ekmeğimi, etimi pişirmeden
de yaşayamazdım; bu yüzden İngiltere’de gördüğüm gibi,
burada otların altında odunları kömürleşene dek yakmayı
aklı etmiştim; sonra ateşi söndürüp kömürü eve götürmek
için muhafaza ediyordum ve duman tehlikesi olmadan ateş
gerektiren öteki işlerimi de yerine getirebiliyordum.
Neyse bunu geçelim. Burada ağaç keserken fundalık ya
da çalılığın epeyce kalın dallarının birinin arkasında bir tür
çukurluk fark ettim. İçine bakmak istedim ve güçlükle ağzına
ulaştığımda epeyce büyük, yani içinde benim ve belki bir
kişinin daha ayakta durabileceği kadar büyük bir yerle karşılaştım.
Şunu da itiraf etmeliyim ki içeri girmemle çıkmam
bir oldu: zifiri karanlıkta ilerisini görmeye çalışırken şeytan
mı insan mı olduğunu kestiremediğim bir yaratığın iki yıldız
gibi titreşip ışıldayan gözlerini gördüm; mağaranın ağzından
doğruca içeri sızan solgun ışık yansımaya yol açıyordu.
Bununla birlikte bir süre sonra kendimi toparladım ve
aptallığıma verip veriştirip, şeytanla karşılaşmaktan korkan
birisinin bir adada tek başına koca bir yirmi yıl geçiremeyeceğini
ve bu mağarada kendimden daha ürkütücü bir
şey olmadığını düşündüm. Bunun üzerine cesaretimi toplayarak
bir meşale yaktım ve yeniden içeri daldım; acı çeken
Daniel Defoe
192
bir insanınkine benzer epeyce yüksek perdeden bir iç çekiş
duyup neredeyse önceki kadar korkuya kapıldığımda daha
içeride üç adım bile gitmemiştim; bunu yarım ağızla söylenmiş
sözcüklere benzer kırık bir sesle derin bir iç çekiş izledi.
Geriledim, doğrusu öyle şaşırmıştım ki soğuk tere batmıştım;
başımda şapkam olsaydı saçlarımın şapkayı kaldıracak
kadar dikilip dikilmediğini söyleyemezdim doğrusu. Fakat
cesaretimi elimden geldiğince koruyarak ve Tanrı’nın gücüyle
varlığının her yerde bulunduğunu düşünüp kendimi biraz
yüreklendirerek yeniden ileriye doğru adım attım, başımın
üstüne kaldırdığım meşalenin ışığında yerde, vasiyetini çoktan
imzalamış, güçlükle nefes alan ve yaşlılıktan ölmek üzere
olan iri, korkutucu bir tekenin yattığını gördüm.
Dışarı çıkartabilir miyim diye onu biraz dürtükledim;
o da doğrulmayı denediyse de ayağa kalkamadı. Kendi
kendime orada yatmasının daha bile iyi olacağını düşündüm,
çünkü beni korkutabildiyse içeri girmeyi göze alacak
kadar yürekli herhangi bir vahşiyi hâlâ canlıyken kolayca
korkuturdu.
Mağaranın epeyce küçük, tam söylemek gerekirse dört
metreye yakın, fakat doğadan başka kimsenin eli değmediğinden
ne yuvarlak ne kare, biçimsiz bir yer olduğunu
fark ettiğimde artık şaşkınlığımı üstümden atmış ve çevreme
bakınmaya başlamıştım. En uzak köşesinde ileriye
doğru giden bir yer de görmüştüm, ama orada tavan öylesine
alçaktı ki emekleyerek ilerlememi gerektiriyordu ve
nereye kadar gittiği konusunda da hiçbir fikrim yoktu. Bu
yüzden ve mumum da olmadığından o seferlik bundan
vazgeçtim, ama ertesi gün yanıma mum ve tüfeklerden birinin
emniyetiyle yaptığım bir çakmak kutusunu alıp yeniden
gelmeye karar verdim.
Böylelikle ertesi gün kendi üretimim olan altı büyük
mumla (Artık keçilerin içyağıyla gayet iyi mumlar yapıyordum,
ama bazen paçavra ya da urgan ipiyle ve bazen de
Robinson Crusoe
193
ısırgan otuna benzer bir tür otun kurutulmuş sapıyla fitil
yapmak hayli zor oluyordu) geri geldim ve bu alçak yere
bakmak için emekleyerek aşağı yukarı dört metre ilerlemek
zorunda kaldım ki bu da ne kadar süreceği ve öteki ucunda
neyle karşılaşacağım belirsiz olduğundan pek cesur bir maceraydı.
Boğazı geçtikten sonra tavanın, sanırım altı metreye
kadar yükseldiğinin farkına vardım, ama gözlerimi kaldırıp
ta bu oyuk ya da mağaranın yan duvarlarıyla tavanına baktığımda,
adada o güne dek kesinlikle böylesi şahane bir görüntüye
rastlamadığımı söyleyebilirim; duvar iki mumumdan
yayılan ışığı yüz bin ışık biçiminde bana geri yansıtıyordu.
Kayanın içinde ne olduğunu –elmaslar mı yoksa başka
değerli taşlar mı ya da sandığım gibi altın mı– bilmiyordum.
İçinde bulunduğum yer zifiri karanlık olmasına karşın
dünyanın en enfes oyuğu ya da mağarasıydı; zemin kuru
ve düzdü ve bir tür ufak çakıl taşıyla kaplıydı; bu yüzden
duvarlarda ya da çatıda herhangi bir nem ya da ıslaklık
göze çarpmadığı gibi ortalıkta ne iğrenç ne de zehirli bir
yaratık gözüküyordu. Tek zorluğu girişiydi ki burasını
güvenli bir yer ve tam istediğim biçimde bir sığınak gibi
kullanabileceğimden bunun da amaca uygun olduğunu
düşündüm. Bu keşfe gerçekten de çok sevindim ve akıbetinden
kaygı duyduğum bazı şeyleri hiç zaman yitirmeksizin
buraya getirmeye karar verdim: Özellikle de barutumu
ve fazla silahlarımın hepsini. Üç av tüfeğimden ikisini, sekiz
misket tüfeğimden üçünü getirdim, böylece en dıştaki
çitime top biçiminde yerleştirdiğim ve herhangi bir sefere
çıkmam gerekirse çıkartılıp alınmaya hazır durumdaki beş
tanesini de kalemde bıraktım.
Cephanemi bu vesileyle taşıdığım sırada denizden çıkarttığım
ve ıslak olan barut fıçısını da açtım; suyun her bir
yandan yedi buçuk-sekiz santim kadar barutun içine girerek
topaklaştırıp sertleştirdiğini, ama içte kalan kısmının bir
gülle çekirdeği gibi korunduğunu fark ettim; böylece fıçının
Daniel Defoe
194
iç kısmından üç kilo kadar daha oldukça iyi durumda barut
elde ettim. Bu o sıralarda benim için pek hoş bir keşif
oldu; herhangi bir sürprize uğrama korkusuyla kalemde bir
iki kilodan fazla barut bırakmaksızın hepsini oraya taşıdım;
ayrıca mermi yapmak için ayırdığım bütün kurşunu da oraya
götürdüm.
Artık kendimi, kimselerin ulaşamadığı mağaralarda ve
kayalardaki oyuklarda yaşadığı söylenen eski zaman devlerinden
birisine benzetiyordum, çünkü burada bulunduğum
sürece vahşilerin beş yüzü birden beni avlamaya çıksa bile
asla bulamazlardı, bulsalar bile bana burada saldırmayı
göze alamazlardı. Ölüm döşeğinde bulduğum yaşlı keçi,
benim bu keşfi yaptığımın ertesi günü mağaranın ağzında
ölmüştü; onu dışarı sürüklemektense burnumun direği kırılmasın
diye oracıkta bir çukur kazıp keçiyi de içine fırlatarak
üstüne toprak atmak daha kolayıma gelmişti.
195
On Üçüncü Bölüm
Bir İspanyol Gemisinin Enkazı
Bu adadaki yaşantımın artık yirmi üçüncü yılındaydım,
hem buraya hem de buradaki yaşam tarzıma öyle alışmıştım
ki şu vahşiler gelip rahatımı kaçırmasalardı yaşamımın geri
kalan kısmını, mağaradaki yaşlı teke gibi yere uzanıp ölümü
bekleyeceğim son anıma dek burada geçireceğim fikrine
kendimi teslim edebilirdim. Ayrıca kendime, zamanımı önceki
yıllara göre daha hoş biçimde geçirebildiğim oyalanma
ve eğlenme yolları da bulmuştum; öncelikle sözünü ettiğim
gibi, papağanım Poll’e konuşmayı öğretmiştim ve o da bunu
öyle alışkın biçimde yapıyor, öyle düzgün ve açık seçik konuşuyordu
ki bana büyük eğlence çıkıyordu; en az yirmi altı
yıl boyunca benimle yaşadı. Benden sonra daha ne kadar yaşadığını
bilmiyorum ama Brezilya’da bu hayvanların yüz yıl
yaşadıklarına dair bir inanış olduğunu duymuştum. Köpeğim
orada geçirdiğim zamanın en azından on altı yılında benim
için sadık ve iyi bir dost oldu ama sonra yaşlanıp öldü.
Kedilerime gelince, daha önce anlattığım gibi çoğaldılar ve
öyle bir sayıya ulaştılar ki beni ve sahip olduğum her şeyi yiyip
yutmasınlar diye başlangıçta birkaçını vurmak zorunda
kaldım; sonunda beraberimde getirdiğim ilk iki kedi ölünce
ve onları aç bırakıp her fırsatta yanımdan uzaklaştırmayı
Daniel Defoe
196
sürdürünce evcil tuttuğum iki üç yavru ve gözde kedim dışında
hepsi vahşileşip ormana kaçtılar; evdekiler ailemin bir
parçası oldu; üredikleri zaman da yavruları boğuyordum.
Kedilerin yanı sıra evde her zaman elimden beslenmeye alıştırdığım
iki üç evcil oğlak bulunduruyordum. Gayet iyi konuşan
ve “Robinson Crusoe” diyebilen iki papağanım daha
vardı, ama hiçbiri ilkinin yerini tutamadığı gibi hiçbirine de
ona verdiğim emeği harcamakla sıkıntıya sokmadım kendimi.
Türlerini bilmediğim, kıyıda yakalayıp kanatlarını kestiğim
birkaç deniz kuşum da vardı; kale duvarımın önüne
diktiğim küçük kazıklar da şimdi büyüyüp sık bir koruluk
oluşturmuşlardı ve bu kuşlar da hep bu alçak ağaçları tercih
ediyor, burada ürüyorlardı ki bu da pek hoşuma gidiyordu.
Vahşilerin korkusundan kendimi koruyabilmiş olsaydım,
yukarıda da dediğim gibi, bu şekilde son derece dingin bir
yaşam sürdürmeye başlamıştım.
Ama olaylar başka türlü gelişti ve öykümü okuyacaklar
bundan şu adil sonucu çıkartırlarsa hiç de yanlış hata etmiş
sayılmazlar: Yaşamımızın akışı içinde hep kötülükten kaçınmaya
çalışıyoruz, ama bir kez pençesine düştük mü bize en
büyük dehşeti yaşatıyor ve içine düştüğümüz beladan bizi
çıkaracak tek araç ya da kurtuluş kapımız da yine kendisi
oluyor. Anlatılması uzun sürecek yaşamımın içinden bunun
pek çok örneğini verebilirdim, ama hiçbiri de, bu adadaki
son inziva yıllarımın koşullarındaki kadar belirgin olamazdı.
Yukarıda dediğim gibi artık yirmi üçüncü yılımdaydım
ve aralık ayıydı ve güney gündönümündeydim (buna kış
diyemem) ve hasat zamanıydı. Sıklıkla dışarıda, tarlalarda
bulunmam gerekiyordu. Bir sabah daha gün ışımadan
dışarıya çıktığımda, yaklaşık iki mil ötemde, daha önce
birtakım vahşilerin çıktığını saptadığım tarafa doğru bir
ateşin ışığını görüp şaşırdım, ama bu kez adanın öbür tarafında
değil de benim yaşadığım kısmındaydı ve beni epeyce
endişelendirmişti.
Robinson Crusoe
197
Doğrusunu isterseniz bu görüntü karşısında müthiş şaşırıp
beklenmedik bir şeye uğrama kaygısıyla dışarıya çıkmayı
göze alamadan, koruluğumun içinde kalakaldım. Yine de
bunların adada başıboş dolaşan vahşiler olduğuna ve biçilmiş
ya da biçilmemiş tahılımı veya yaptığım işlerle öteki
buluşlarımı görürlerse burada insanların yaşadığı kanısına
kapılacaklarına ve beni buluncaya kadar da rahat etmeyeceklerine
ilişkin endişelerim yüzünden huzurum kaçtı. O heyecanla
doğruca kaleme geri döndüm, merdiveni arkamdan
yukarı çektim, her şeyi elimden geldiğince vahşi ve doğal
görünecek hale getirdim.
Ardından da savunma durumuna geçerek kendimi hazırladım.
Benim adlandırmamla toplarımın hepsini –yani
yeni kale duvarıma yuvalanmış durumdaki misket tüfeklerimi–
ve bütün tabancalarımı doldurup son nefesime kadar
kendimi savunmayı kafama koydum; ciddi bir ifadeyle kendimi
Tanrı’nın korumasına bırakıp, beni barbarların eline
düşmekten kurtarması için içtenlikle yakarmayı da ihmal
etmedim. Yaklaşık iki saat kadar bu durumda kaldım; dışarı
yollayacak casuslarım olmadığından olup bitenleri
öğrenmek için sabırsızlanmaya başlamıştım. Bir süre daha
oturduktan ve böyle bir durumda ne yapacağıma ilişkin düşüncelere
daldıktan sonra hiçbir şeyden haberim olmadan
beklemeye daha fazla dayanamadım. Merdivenimi tepenin
yanından daha önce anlattığım düzlük yere uzattım, sonra
ardımdan çekip yeniden yerleştirerek tepenin üstüne tırmandım
ve bu amaçla yanıma aldığım perspektif camını çıkartıp
yüzükoyun yere uzanarak orayı gözetlemeye başladım.
Halihazırda dokuz kadar çıplak vahşiyi, hava aşırı ölçüde
sıcak olduğundan elbette ısınma ihtiyacıyla değil de, tahminimce
yanlarında getirdikleri sağ mı ölü mü olduğunu söyleyemeyeceğim
insanın etiyle kendilerine çekecekleri ziyafetin
yemeğini hazırlamak için yaktıkları küçük ateşin çevresinde
otururken gördüm.
Daniel Defoe
198
Kumsala çektikleri iki kanoları vardı ve o sırada sular
çekildiğinden bana, gitmek için suyun yükselmesini bekliyor
gibi geldiler. Bu görüntünün, özellikle de adanın benim yaşadığım
tarafına, bu kadar yakınıma geldiklerini görmemin
beni nasıl altüst ettiğini tahmin bile edemezsiniz, ama buraya
gelişlerinin denizin çekilmesine bağlı olduğunu düşününce,
eğer daha önce kıyıya çıkmamışlarsa deniz yükseldiği
zamanlarda güvenle dışarı çıkabileceğim düşüncesiyle yatıştım.
Bu saptamanın ardından hasadımı kaldırmak için dışarı
daha bir soğukkanlılıkla çıktım.
Tahminim doğru çıktı, çünkü batıda deniz yükselir yükselmez
hepsinin sandallara binip kürek çekerek uzaklaştıklarını
gördüm. Onları gitmelerinden önce dans ederlerken
bir saatten fazla izlemiş olmalıydım; perspektif camım sayesinde
duruşlarını ve davranışlarını kolayca seçebiliyordum,
ama tümüyle çıplaktılar ve üstlerinde tek bir giysi bile yoktu.
Kadın mı erkek mi olduklarını da ayırt edememiştim.
Sandallara binip gittiklerini görür görmez iki tüfeğimi
omuzlayıp iki tabancamı kuşağıma soktum ve kınsız büyük
kılıcımı da yan tarafıma asarak olanca hızımla hepsini ilk
gördüğüm tepeye yollandım ve iki saat sonra (insan benim
gibi silahlı olunca hızlı gidemiyor) oraya varır varmaz, üç
kano dolusu vahşinin daha orada olduğunu anladım; uzağa
baktığımda tümünün anakaraya doğru denizde yol aldıklarını
gördüm.
Kıyıya doğru inerken, özellikle de iğrenç işlerinin ardında
kalan dehşet işaretlerini görmek bende korkunç bir etki
yarattı; yani kan, kemikler ve bu sefiller tarafından eğlence
içinde ve zevkle yenilip yutulmuş insan bedenlerinden artakalan
et. Bu görüntü karşısında öyle öfkelenmiştim ki kim
ya da kaç kişi olursa olsunlar bir daha oraya ayak basacak
herkesi yok etmeyi tasarlamaya başlamıştım.
Bu adaya yaptıkları ziyaretler o kadar da sık değilmiş
gibi gözüktü bana, çünkü yeniden kıyıya çıkmalarından
Robinson Crusoe
199
önce on beş aydan fazla zaman geçmişti; yani bütün bu süre
içinde ne onları, ne ayak izlerini, ne de herhangi bir işaretlerini
görmüştüm; demek ki yağmur mevsimi başlayınca denize
açılmıyorlar, en azından bu kadar uzağa gelmiyorlardı.
Yine de geçen bütün bu zaman içinde ansızın baskına uğrama
endişem nedeniyle huzursuz yaşamıştım; o zamandan
beri kötülüğü beklemenin, kötülük yüzünden acı çekmekten
daha ağır olduğunu gözlemledim; özellikle de bu beklentiyi
ya da bu endişeleri silkip atabilecek yeriniz kalmamışken.
Bütün bu zaman zarfında bir katletme eğilimi içindeydim
ve daha faydalı işlerle geçirmem gereken saatlerimin çoğunu
onları ilk gördüğümde, özellikle de son gelişlerindeki gibi
ikiye ayrılmaları durumunda nasıl tuzağa düşürüp saldıracağımı
kurarak harcadım; bir bölümünü –diyelim ki on ya
da bir düzinesini– öldürürsem ertesi gün, ertesi hafta ya da
bir sonraki ay bir kısmını, derken bir kısmını daha, hatta
sonsuza dek, kendim de sonunda bu insan yiyicilerden daha
büyük bir katile dönüşünceye kadar öldürmem gerektiğini
ise pek aklıma getirmedim.
Günlerimi artık, bugün olmazsa yarın bu acımasız yaratıkların
eline düşeceğim beklentisiyle, büyük bir kafa bulanıklığı
ve zihinsel bunalım içinde geçiriyordum ve ne zaman
dışarıya çıksam akla gelebilecek en büyük özen ve dikkatle
çevremi kolaçan etmeden duramıyordum. Vahşilerin dikkatini
çekmeyeyim diye, adanın özellikle de gelmeyi alışkanlık
edindikleri kısmında hiçbir koşulda tüfeğimi ateşlemediğim
o günlerde, kendime bir keçi sürüsü evcilleştirmeyi akıl etmemin
ne büyük bir mutluluk olduğunu anlamıştım. Şimdilik
elimden kurtulmuş olsalar da birkaç gün içinde muhtemelen
iki-üç yüz kanoyla yeniden geleceklerinden ve o zaman da
başıma neler geleceğinden emindim.
Bununla birlikte hiçbir vahşiye rastlamadan tam bir yıl
üç ay geçirdim ve sonra da birazdan anlatacağım üzere onları
yeniden buldum. Belki bir iki kez daha gelmişlerdi, ama
Daniel Defoe
200
ya kalmamışlar ya da en azından ben onları görmemişimdir.
Fakat hesaplayabildiğim kadarıyla mayıs ayında, benim
adadaki yirmi dördüncü yılımda onlarla –yeri gelince anlatacağım–
epeyce garip bir karşılaşmamız oldu.
Bu on beş ya da on altı aylık ara boyunca zihnimdeki
kaygılar son derece büyüktü; huzursuz uyuyor, korkunç
düşler görüyor ve sık sık gecenin ortasında sıçrayarak uyanıyordum.
Gündüzleri zihnimi büyük sıkıntılar kaplıyor ve
gece de sıklıkla vahşileri öldürüşüme, bunu haklı gösterecek
nedenlere ilişkin düşler görüyordum. Fakat bütün bunları
şimdilik bir tarafa bırakalım. Zavallı tahtadan takvimimin
hesabına göre, hâlâ kazığın üstünü işaretliyordum, sanırım
mayısın on altısında epeyce bir şimşek ve gök gürültüsü eşliğinde
bütün gün epeyce şiddetli bir fırtına koptu, bunu da
son derece berbat bir gece izledi. Hangi nedenle bilmiyorum
ama İncil okuyordum, bir yandan da durumuma ilişkin
epeyce ciddi düşüncelere dalmıştım ki denizden atıldığını
düşündüğüm bir top sesiyle irkildim.
Kesinlikle daha önce yaşadıklarımdan tümüyle farklı bir
şaşkınlıktı bu, çünkü bende bıraktığı izlenimler de tümüyle
farklıydı. Gözünüzde canlandırabileceğiniz en telaşlı biçimde
doğruldum, kaşla göz arasında merdivenimi kayanın
ortasına dayayıp sonra da arkamdan çektim ve ikinci kez
yerleştirerek beni sonraki top atışını duymaya koşullandıran
bir ışık çaktığı anda tepenin üstüne varmıştım; aynen beklediğim
gibi yarım dakika sonra sesi duydum ve sesin yönünden
bunun sandalımla akıntıya kapıldığım yerden geldiğini
anladım.
Hemen o anda bunun tehlike altında bir gemi olması gerektiği,
yakınlarında bir kılavuz ya da eşlikçi bir başka gemi
bulunduğu, acil durum ya da yardım çağrısı olarak da ateş
edildiği sonucuna vardım. O dakikada ben onlara yardım
edemesem de onların bana yardım edebileceğini düşünerek,
elimin altındaki bütün kuru odunları bir araya topladım
Robinson Crusoe
201
ve tepenin üstünde bunlardan büyük bir yığın yapıp ateşe
verdim. Odunlar kuru olduğundan hemen ateş aldılar, fırtınanın
şiddetine karşın yanmayı da sürdürdüler; eğer orada
gemiye benzer bir şey varsa ateşi göreceklerinden emindim.
Kuşku yok ki görmüşlerdi, çünkü benim ateşimin alevleri
yükselir yükselmez bir top sesi daha duydum, derken birkaç
tane daha; hepsi de aynı yönden geliyordu. Ateşi gece boyunca,
gün ağarıncaya dek besledim; gün ışıyıp hava açıldığında
adanın tam doğusunda denizin içinde epey uzakta bir
şey gördüm; bu bir yelken miydi yoksa tekne mi kestiremedim;
perspektif camıyla bile göremedim, çünkü uzaklık çok
fazla ve hava da hâlâ biraz sisliydi; en azından bu şey denizin
epey açığındaydı.
Bütün gün boyunca sık sık onu gözetledim ve bir süre
sonra kımıldamadığını fark ettim; bu yüzden bunun demir
atmış bir gemi olduğu kanısına vardım ve emin olunuz ki
sırf merakımı gidermek için tüfeğimi elime alıp adanın güney
kısmına, daha önce akıntının beni sürüklediği yerdeki
kayalıklara doğru koştum. Oraya vardığımda hava iyice açmıştı
ve üzülerek, sandalla giderken farkına vardığım o gizli
kayaların üstünde geceleyin batmış bir geminin enkazını
gördüm; o kayalar ki akıntının şiddetini durdurup bir karşı
akıntı ya da anafor oluşturdukları için benim bütün yaşamım
boyunca içine düştüğüm en umutsuz, en berbat durumdan
kurtuluşumu sağlamışlardı. Böylece birinin kurtuluşuna
yol açan bir şey, bir başkasının felaketi anlamına gelebiliyor,
çünkü artık her kim idiyseler bu adamların, tümüyle suyun
altında kaldıkları için bu kayaların farkına varamadıkları
ve rüzgârın doğu-kuzeydoğu yönünde esmesiyle geceleyin
bunların üstüne sürüklendikleri anlaşılıyordu. Adayı görmüş
olsalar –ki hiç sanmıyordum– sandallarının yardımıyla
canlarını kurtarmaya kalkışmaları gerekirdi, ama yardım istemek
için, özellikle de, tahmin ettiğim gibi benim ateşi gördüklerinde
top atmaları beni bir yığın düşünceye boğmuştu.
Daniel Defoe
202
Öncelikle, ışığımı görmeleri üzerine sandala binmiş ve kıyıya
ulaşmaya çalışmış, ama denizdeki hayli yüksek dalgalar yüzünden
batmış olabileceklerini düşündüm. Bazen de sandallarını
daha önce kaybetmiş olabileceklerini düşünüyordum
ki çoğunlukla böyle olurdu; özellikle de dalgalar geminin
üzerinden aşıyorsa bu durum adamları sandalda delik açmak
ya da parçalamak ve bazen de sandalı kendi elleriyle
güverteden fırlatmak zorunda bırakırdı. Bazen yakınlarında
başka bir gemi ya da gemilerin bulunduğunu, yardım çağrısı
üzerine tümünü yanlarına alıp götürdüklerini düşünüyordum.
Bazen de hepsinin sandala binip denize açıldıklarını,
daha önce benim de kapıldığım akıntıyla ölümden başka bir
anlamı bulunmayan okyanusa sürüklendiklerini ve belki de
o anda açlıktan ölme ve birbirlerini yeme noktasına geldiklerini
kuruyordum.
Bütün bunlar varsayımdan öte geçmediğinden, içinde
bulunduğum koşullarda zavallı adamların felaketlerini düşünüp
onlara acımaktan başkası gelmezdi elimden; bu da
üzerimde olumlu bir etki yaratmıştı, beni bu ücra yerde bu
kadar rahat ettirdiğinden ve dünyanın bu tarafında batıp
giden her iki geminin mürettebatından bir tek benim yaşamımı
kurtardığından, Tanrı’ya şükretmek için daha çok
neden bulmuş oluyordum. Burada yeniden, Tanrı’nın bizim
için takdir ettiği böylesi kötü koşullara ve bu kadar büyük
bir felakete sık rastlanmadığına, ama bizim de daha kötü
durumdakilere bakarak şükran duyabileceğimiz bir şeyler
bulabileceğimiz dersini çıkarttım.
İçlerinden herhangi birinin kurtulmuş olabileceğini sanmadığım
bu adamların durumu da kuşkusuz böyleydi; eşlikçi
bir başka gemi tarafından alınmış olmaları olasılığı dışında
hiçbir şey, hepsinin orada yitip gitmediklerini dilemeyi
ya da ummayı akla yatkın kılamazdı ki bu da aslında çok
düşük bir olasılıktı, çünkü böyle bir şeye dair ne ufacık bir
işarete ne de bir görüntüye denk gelmiştim.
Robinson Crusoe
203
Bu manzara karşısında yüreğimde ne acayip bir özlem
duyduğumu anlatmama hiçbir sözcüğün gücü yetmez; bazen
içimden şöyle sözler kopuyordu: “Ah, keşke bu gemiden
bir iki kişi, yok bir kişi de yeter, kurtulup bana gelseydi de
benim de konuşup söyleşebileceğim bir yoldaşım, bir türdeşim
olsaydı!” Yapayalnız geçirdiğim bütün bu zaman içinde
türdeşlerime karşı bu kadar içten, bu kadar güçlü bir arzu ya
da yokluklarına ilişkin bu kadar derin bir üzüntü duyduğum
hiç olmamıştı.
Görünürdeki bir nesneye ya da görünmese bile hayal gücünün
etkisiyle zihinde canlanan bir nesneye yöneldiğinde,
duyguları harekete geçiren birtakım gizli kaynaklar var ki,
tez canlılığıyla ruhu o nesneyi kucaklamak için son derece
şiddetli, hevesli biçimde taşkınlığa sürükleyip o nesnenin
yokluğunu dayanılmaz kılıyor.
Benim, hiç olmazsa bir tek adam kurtulsaydı dediğim içten
dileğim de böyleydi işte. “Ah, keşke birisi bari kurtulsaydı!”
sözcüklerini binlerce kez yineledim sanırım; duygularım
öyle coşmuştu ki bu sözcükleri söylediğimde ellerimi kenetliyor,
parmaklarımı avuçlarıma bastırıyor ve sanki elimde yumuşak
bir şey tutsam bunu istemeden un ufak edecekmişim
gibi hissediyordum; dişlerimi öyle bir sıkıyordum ki bazen
onları yeniden ayıramıyordum.
Bırakalım da bunların ne türden şeyler olduğunu ve nedenlerini
doğabilimciler açıklasın. Benim tek yapabileceğim,
ne zamandan beri içimde taşıdığımı bilmesem de farkına
vardığımda beni bile şaşırtan olguyu betimlemek; kuşkusuz
ki Hıristiyan türdeşlerimden birisiyle sohbet edebilmenin
beni ne kadar rahatlatacağını anladığımda zihnimde oluşan
coşkulu dileklerle güçlü fikirlerin etkisiydi bu.
Ama bu gerçekleşmedi; benim ya da onların kaderi, belki
de her ikisi birden buna engel oldu, çünkü adadaki son yılıma
kadar o gemiden herhangi birinin sağ çıkıp çıkmadığını
öğrenemedim ve geminin batışından birkaç gün geçtikten
Daniel Defoe
204
sonra adanın ucundaki kumsala boğulmuş bir delikanlının
cesedinin vurduğunu görerek kederlenmek dışında bir şey
geçmedi elime. Üstündeki giysiler bir denizci yeleği, dizleri
açık, keten bir don ve yine keten, mavi bir gömlekten ibaretti;
yalnız hangi ulustan olduğunu kestirmeme yetecek hiçbir
şey yoktu. Ceplerinden iki tane sekiz reyal değerinde sikkeyle
bir tütün piposu dışında bir şey çıkmadı ki bu ikincisi benim
için ilkinden en az on kat daha değerliydi.
Deniz artık sakindi ve güvertesinde işime yarayabilecek
bir şeyler bulabileceğimden hiç kuşku duymadan, sandalımla
bu enkaza gitmeye can atıyordum. Fakat beni gitmeye
asıl zorlayan, güvertede sağ kalmış birini bulma olasılığıydı;
böylelikle yalnızca onun canını kurtarmakla kalmayıp,
kendiminkini de ölçüsüz biçimde huzura kavuşturacaktım.
Bu düşünce yüreğimi öyle bir sarmıştı ki sandalıma atlayıp
gerisini de Tanrı’nın iradesine bırakarak bu enkazın yanına
varmazsam ne gece ne gündüz huzur bulamazdım; bu baskı
zihnimde öyle güçlüydü ki karşı konulması olanaksızdı,
görünmez bir yönden geliyor olmalıydı ve eğer gitmezsem
kendimi suçlu hissederdim.
Bu baskının etkisi altında kaleme seğirttim, yolculuğum
için gereken her şeyi hazırladım, bir miktar ekmek, büyük
bir kap dolusu su, yönümü bulmak için bir pusula, bir şişe
rom (hâlâ epeyce vardı) ve bir sepet dolusu kuru üzüm, yani
gereken her şeyi aldım. Sandalımın yanına indim, içindeki
suyu boşalttım, suya indirdim, bütün yükümü içine koydum
ve daha fazlasını almak için yine eve döndüm. İkinci
yüküm bir torba pirinç, başımda gölge yapsın diye şemsiyem,
su dolu bir başka kap ve bir şişe keçi sütüyle peynir ve
öncekinden daha çok miktarda, iki düzineden fazla küçük
somun ya da arpa ekmeğinden oluşuyordu; bunların hepsini
binbir zahmetle sandala taşıdım ve Tanrı’ya yolculuğumda
bana kılavuzluk etmesi için yakarıp kürek çekerek kanoyu
kıyı boyunca ilerleterek sonunda adanın kuzeydoğusundaki
Robinson Crusoe
205
en uç noktasına vardım. Artık ya okyanusa açılacak ya da
vazgeçecektim. Adanın her iki yanında, belli bir uzaklıkta
aralıksız akıp duran ve önceki seferde içine düştüğüm tehlikeyi
anımsattığından beni korkutup yürek atışlarımı hızlandıran
şiddetli akıntıları gözledim; bu akıntılardan birine
kapılırsam uzağa sürükleneceğimi, belki adanın görüş alanımdan
çıkacağını ve sandalım küçük olduğundan ufacık
bir rüzgârla bile kaçınılmaz biçimde kaybolacağımı öngörebiliyordum.
Bu düşünceler beni öyle bir bunalttı ki girişimimden
vazgeçmeye başladım ve sandalımı sahildeki ufak bir koya
çekerek karaya çıktım, sonra da yolculuğuma dair korku
ve arzu arasında sıkışmış, son derece dalgın, endişeli biçimde
bir tümseğin üstüne oturdum. Dalıp gitmişken gelgitin
yön değiştirdiğini ve denizin kabardığını fark ettim ki bu
durumda saatlerce uzardı yolculuğum. Bunun üzerine aklıma,
bulabildiğim en yüksek yere çıkıp, gelgitle akıntıların
nasıl konumlandığını gözlemek ve böylelikle bir yöne doğru
sürüklenirsem, aynı akıntının hızıyla ters yönde eve dönüp
dönemeyeceğimi anlamak geldi. Bu fikrin aklımdan geçmesinin
hemen ardından, her iki taraftan da denize bakan ve
üzerinden denizin çekilmesiyle akıntıların nasıl yön aldığını,
eve dönmek için hangi yolu tutacağımı görebileceğim ufak
bir tepe gözüme ilişti. Buradan, sular çekildiğinde akıntının
adanın güney ucuna yaklaştığını, deniz yükseldiğindeyse de
kuzey uca yaklaştığını keşfettim; yani dönüşte adanın kuzey
tarafını izlemekten başka bir şey yapmayacak ve rahatlıkla
geri dönecektim.
Bu gözlemle yüreklenerek ertesi sabah ilk gelgitle yola
çıkmaya karar verdim ve geceyi kanoda sözünü ettiğim gocuğun
altında geçirmek için demir attım. Önce doğu yönünde
ilerleyen ve beni büyük bir hızla önüne katan akıntıdan
yararlanmaya başlayıncaya dek tam kuzeye, açık denize
doğru yol aldım; bu akıntı güneyde yer alan ve beni daha
Daniel Defoe
206
öncekinde olduğu gibi savurup sandalın yönetimini tümüyle
elimden alan akıntı kadar hızlı sürüklememişti; küreğim
güçlü bir dümen görevi gördüğü için büyük bir hızla enkaza
doğru ilerledim ve iki saatten az bir sürede yanına vardım.
Hüzün verici bir görüntüydü; İspanyol yapımı olan gemi
iki kayanın arasına sıkışıp kalmıştı. Kıçının tamamıyla gövdesinin
dörtte biri deniz tarafından parçalanmış ve büyük
bir şiddetle çarpıp kayaların arasına sıkışan baş kasaraya gelince,
orta ve pruva direkleri bordayla bir olmuş, yani dibinden
kırılmıştı, ama cıvadrası iyi durumdaydı ve başla pruva
sağlam görünüyordu. Gemiye yaklaştığımda geldiğimi
görünce güvertede havlayıp ağlamaya başlayan bir köpek
belirdi ve ona seslenir seslenmez yanıma gelmek için denize
atladı. Onu sandala aldım ama açlıktan ve susuzluktan neredeyse
ölmek üzere olduğunu gördüm. Ekmek somunlarından
birini verdim, kar altında on beş gün aç kalmış vahşi bir
kurt gibi mideye indirdi; sonra zavallı yaratığa su verdiğimde
bıraksam çatlayana dek içecekti.
Ardından, güverteye çıktım, ama ilk karşılaştığım manzara
geminin mutfağı ya da baş kasarasında sımsıkı birbirlerine
sarılmış halde boğulmuş iki adamdı. Gemi sıkışıp kaldığında
fırtına devam ettiğinden, dalgalar geminin üzerinden
öyle yüksek ve öyle aralıksız bir biçimde aşmış olmalıydı ki
adamların buna dayanamayıp sanki denizin dibindeymiş
gibi suyun sürekli hücumuyla boğulup gitmiş oldukları kanaatine
vardım ki herhalde de böyle olmuştur. Köpek dışında
gemide hiçbir canlı kalmamıştı; görebildiğim kadarıyla
sağlam hiçbir eşya da kalmamış, hepsi deniz suyuyla bozulmuştu.
Ambarda suyun üstünde yüzen, şarap mı yoksa
brendi mi olduğunu anlayamadığım birkaç içki fıçısı vardı,
ama bunlar taşınamayacak kadar büyüktü. Denizcilerden
bazılarına ait olduğunu sandığım birkaç da sandık gördüm
ve içlerinde ne olduğuna bakmaksızın bunlardan ikisini sandala
indirdim.
Robinson Crusoe
207
Kıç tarafı ve burnu sağlam olsaydı, yararlı bir yolculuk
yapmış olurdum kuşkusuz; ayrıca iki sandıkta bulduklarım
beni, gemide muazzam bir servet bulunduğuna inandırmaya
yetmişti; izlediği rotaya bakarak bir tahminde
bulunacak olursam, Amerika’nın güneyinden, Brezilya’nın
ötesinden Buenos Aires ya da Rio de la Plata’dan ayrılıp,
Meksika Körfezi’ndeki Havana’ya, belki de oradan da öteye,
İspanya’ya gittiğini söyleyebilirdim. Hiç kuşku yok ki
şu anda artık hiç kimseye bir faydası dokunmayan yüklü
bir hazine taşıyordu ve mürettebatın başına ne geldiğini ise
o sıralarda bilmiyordum.
Sandıkların yanı sıra yirmi galon çeken ve binbir güçlükle
sandalıma indirdiğim küçük bir fıçı içki buldum. Kamaraların
birinde üç misket tüfeğiyle içinde iki kiloya yakın barut
bulunan büyük bir barutluk vardı; tüfeklere ihtiyacım olmadığından
bıraktım, fakat barutluğu aldım. İki küçük bakır
çaydanlık, çikolata yapmaya yarayan bir kap ve bir ızgarayla
birlikte ne zamandır istediğim ateş küreğiyle maşayı da
aldım. Bu yük ve köpekle birlikte, suların yükselmesiyle eve
doğru yönelen akıntı sayesinde yola çıktım ve aynı akşam,
gece bastırdıktan bir saat kadar sonra müthiş yorulmuş, bitkin
bir halde adaya vardım.
O gece sandalda yattım ve sabahleyin gemide bulduklarımı
kaledeki evime değil yeni mağarama götürmeye karar
verdim. Dinlendikten sonra bütün yükümü karaya çıkarttım
ve incelemeye başladım. İçki fıçısından bir tür rom çıktı,
ama bizim Brezilya’da içtiklerimize benzemiyordu ve pek de
iyi değildi. Sıra sandıkları açmaya gelince bana büyük faydası
dokunacak çeşitli şeyler buldum; mesela birinde içinde gayet
güzel, kaliteli içkilerle dolu şişelerin bulunduğu bir kasa
buldum; şişelerin her biri bir buçuk litrelikti ve ağızları gümüşle
kapatılmıştı. İki kavanoz dolusu şekerleme buldum;
kapakları öyle sıkı kapatılmıştı ki deniz suyundan zarar görmemişlerdi,
sonra aynısından iki tane daha buldum ama su
Daniel Defoe
208
almışlardı. Çok makbule geçen ve oldukça iyi durumda birkaç
gömlekle, bir buçuk düzineye yakın beyaz keten mendil
ve renkli boyunbağı buldum; sıcak günlerde yüzümü silerek
serinlememe yarayacağından mendiller de çok makbule geçti.
Bunların yanı sıra, sandığın dibine ulaştığımda toplamı
yaklaşık bin yüz sikke tutan, üç büyük torba dolusu sekiz
reyallik para buldum; birinin içinde de kâğıda sarılmış altı
İspanyol altını ile bazı küçük altın külçeleri vardı; sanırım
hepsi yarım kilo geliyordu.
Öteki sandıkta da bir takım giysi vardı, fakat pek iyi değillerdi;
bu sandığın topçu yardımcısına ait olduğu anlaşılıyordu,
ama içinden gerektiğinde av tüfeklerinde kullanmak
için bulundurduklarını sandığım, üç barutluğa doldurulmuş,
bir kiloya yakın parlak barut dışında barut çıkmadı. Sonuca
bakılırsa, bu yolculuktan bana faydalı olacak pek az şeyle
dönmüştüm. Mesela parayı ele alacak olursak, benim için
ayağımın altındaki toprak kadar değeri vardı ve çok istediğim,
ancak uzun yıllardır bir tekini bile giyemediğim üç-dört
çift İngiliz ayakkabısı ve çorapları karşılığında tamamını
verirdim. Aslında şimdi enkazdaki iki adamın ayaklarından
çıkarttıklarım ve sandıkların birisinde bulduğum iki çiftle
birlikte dört çift ayakkabım olmuştu ve çok da makbule
geçmişlerdi, ama ayakkabıdan çok çarığa benzediklerinden,
gerek rahatlık, gerekse kullanışlılık bakımından hiçbiri bizim
İngiliz ayakkabılarının eline su dökemezdi. Bu denizcinin
sandığında da elli kadar sekizlik reyal buldum, ama altın
yoktu; sanırım bir subay olduğu anlaşılan öteki adamdan
daha yoksul bir adama aitti bu sandık.
Yine de parayı mağarama götürdüm ve kendi gemimden
getirdiklerim gibi bunları da sakladım. Fakat dediğim gibi,
bu gemideki servetin kalanını da elde edemeyişim üzücü bir
durumdu, çünkü kanomu birkaç kez parayla doldurabilseydim
mutlu olurdum ve bir gün İngiltere’ye dönebilirsem ben
gelip alana kadar para burada güven içinde kalabilirdi.
209
On Dördüncü Bölüm
Bir Düş Gerçekleşiyor
Bütün eşyalarımı karaya çıkartıp sağlama aldıktan sonra
yeniden sandalıma gittim ve kıyı boyunca kürek çekerek onu
gizlediğim önceki sığınağına götürüp, her şeyi yerli yerinde
ve sakin bulduğum barınağıma döndüm. Şimdi yeniden dinginleşmiş,
eski yaşam tarzıma dönmüş ve ev işleriyle meşgul
olmaya başlamıştım. Bir süre epey huzurlu yaşadım, yalnız
artık eskisinden daha ihtiyatlıydım, sık sık ortalığı gözetliyor
ve fazla dışarı çıkmıyordum ve yerimden kıpırdayacak olursam
da hep adanın doğu tarafına gidiyordum, çünkü vahşilerin
hiç gelmediğine emin olduğum ve başka yere giderken
hep yanımda taşıdığım tüfekle cephaneyi yüklenmeden ve
yığınla önlem almadan da gidebileceğim bir yerdi burası.
Bu koşullar altında aşağı yukarı iki yıl daha geçirdim,
ama bana bedenimin her zaman dertlere atılmak için var olduğunu
anımsatan bu talihsiz başım, iki yıl boyunca bu adadan
gitmeyi nasıl becereceğime ilişkin plan ve projelerle dolup
taştı. Sağduyum bana, orada bu yolculuğun sıkıntısına
katlanmaya değecek bir şey bulunmadığını söylese de kâh
şu yoldan, kâh bu yoldan enkaza bir sefer daha yapmaya
niyetleniyordum bazen; eğer Sale’den yola çıktığım sandal
elimde olsaydı nereye gittiğimi bilmesem de denize açılmayı
göze alırdım herhalde.
Daniel Defoe
210
İçinde bulunduğum koşullara bakınca ben, insanoğlunun
çektiği acıların –bildiğim kadarıyla– yarısına neden olan
o onmaz hastalığa tutulmuş olanların simgesiydim basbayağı;
yani Tanrı’nın ve doğanın onları yerleştirdiği basamaktan
memnun olmayanların simgesi. Çünkü ilk koşullarımdan
ve babamın kusursuz öğütlerinden ders çıkartmayıp onlara
karşı gelişim ilk günahım diye adlandırılabilecek suçuma
neden olmuş, sonradan aynı türden hataları sürdürmemin
sonucunda bu sefil duruma düşmüştüm, çünkü Tanrı beni
Brezilya’ya son derece şanslı bir çiftçi olarak yerleştirip, sınırlı
arzularla kutsadığında sabırlı davranıp durumuma rıza
göstermiş olsaydım şimdiye kadar –yani bu adada geçirdiğim
süre içinde demek istiyorum– Brezilya’nın önde gelen
çiftçilerinden birisi haline gelmiştim; hatta daha da fazlası,
çünkü orada yaşadığım kısacık sürede gösterdiğim ilerleme
ve kalsaydım muhtemelen yapacağım sıçramayla yüz bin
Portekiz altını değerinde servete sahip olabilirdim. Peki yerleşik
bir düzeni, gelişip büyüyen, bereketli bir çiftliği bırakıp
da biraz sabır ve zamanla, memlekette zenciler bollaşınca işleri
onları getirmek olanlardan kendi kapımızda satın almak
dururken, Gine’den zenci getirmek için geminin yük memuru
olmama gerek var mıydı? Üstelik de bize biraz daha
pahalıya patlayacak olsa bile aradaki fiyat farkı yine de bu
kadar büyük bir rizikonun yanında hiç kalırdı.
Ama genellikle toy kafaların kaderi böyle olduğundan,
tıpkı şimdi benim akıl ettiğim gibi, bunun ne kadar aptalca
bir iş olduğunu akıl etmek uzun yılların ya da pahalıya patlayan
deneyimin sonucu oluyor. Yine de bu hatalar ruhumda
öyle derinlere kök salmıştı ki içinde bulunduğum durumla
yetinemiyor, sürekli buradan kaçma yollarını arıyor, olasılıkları
tartıyordum. Büyük bir zevkle hikâyemin geri kalanını
okura anlatmaya devam edebilirim, ama kaçışıma dair ilk
aptalca planlarımı, bunları hangi temellere dayandırarak hareket
ettiğimi aktarmak pek de münasebetsizlik olmaz.
Robinson Crusoe
211
Enkaza yaptığım son yolculuğun ardından firkateynimi
her zamanki gibi bağlayıp suyun altında güvene aldıktan
sonra kaleme çekilip eski konumuma döndüğüm sanılabilir:
Aslına bakarsanız eskisine göre daha büyük bir servetim
vardı, ama o kadar da zengin sayılmazdım; servetleri Peru
yerlilerine İspanyollardan önce ne kadar faydasız geliyorsa
benimki de öyleydi.
Mart’taki yağmur mevsiminin ve bu ıssız adaya ayak
basışımın yirmi dördüncü yılının yağmurlu gecelerinden birisiydi;
yatağıma ya da hamağıma uzanmıştım, uyanıktım,
sağlığım oldukça yerindeydi, hiçbir ağrım, huzursuzluğum
yoktu; birazdan anlatacağım şeyin dışında ne bedensel ne
de kafamı her zamankinden daha fazla kurcalayan herhangi
bir zihinsel rahatsızlığım vardı. Fakat uyumak için hiçbir biçimde
gözlerimi kapatamıyordum; yok, bütün gece boyunca
gözümü bile kırpmadım.
Gecenin ilerlemiş saatlerinde beynimin, belleğimin o işlek,
devasa caddesinde dönüp duran düşünce kalabalığını
yazmak mümkün değil. Minyatür ya da kısaltılmış diyebileceğim
biçimiyle yaşamımın bu adaya gelene kadarki kısmını
ve ardından da bu adaya geldikten sonraki bölümünü gözden
geçirdim. Bu adaya ayak bastığımdan bu yana yaşadıklarımı
gözden geçirirken, buradaki ilk yıllarımda sürdüğüm
mutlu yaşamı, kumda gördüğüm ayak izinden sonraki endişeli,
korku ve ihtiyat dolu yaşamla kıyaslıyordum. Vahşilerin
bütün o süre içerisinde de adaya çıktıklarına ve bazen yüzlercesinin
orada bulunduğuna inanmadığımdan değil, ama
bundan hiç haberim yoktu ve böyle bir şeyi aklımın ucundan
bile geçirmezdim. Aynı tehlikenin içinde bulunmama karşın
kafam son derece rahattı ve içinde bulunduğum tehlikeyle
hiç yüzleşmeseydim, bunun farkında olmadığım zamanlardaki
gibi mutlu olurdum yine. Bu durum zihnimi pek çok
verimli düşünceyle donattı ki bir tanesi de şuydu: Dünyayı
çekip çeviren Tanrı’nın kulunun nesnelere ilişkin görüş ve
Daniel Defoe
212
bilgisinin sınırlarını bu kadar dar tutması, onun eşsiz iyiliğinin
bir örneğiydi; insanoğlu farkına vardığı takdirde zihnini
bulandırıp moralini bozacak binlerce tehlikenin ortasında
yürürken bile, gözünden ırak kalan olaylar ve çevresini kuşatan
tehlikelerden bihaber olduğundan soğukkanlılığını ve
huzurunu koruyabiliyordu.
Bir süre bu düşüncelerle oyalandıktan sonra, bu adada
onca yıldır ne büyük bir tehlikede yaşadığımı düşündüm
ciddi ciddi, belki sadece bir yamaç, büyük bir ağaç ya da
gece karanlığıydı beni olabilecek en kötü sondan koruyan;
yani beni bir keçi ya da kaplumbağayı yakalamaya iten aynı
dürtülerle beni yakalayıp, benim bir güvercin ya da çulluğu
öldürüp yediğim zamanki gibi beni yerken bunun bir cinayet
olduğunu akıllarına bile getirmeyecek vahşilerle yamyamların
eline düşmekten. Bildiğim ve bilmediğim yerinde
müdahaleleriyle beni kurtarıp durduğu için Yüce Kurtarıcıma
olanca içtenliğimle şükretmediğimi söylersem, kendimi
haksızca karalamış olurum; o olmasaydı merhametsiz ellere
düşerdim kesinlikle.
Bu düşünceler geçtiğinde, bir süre bu sefil yaratıkların,
yani vahşilerin doğası üstüne ve yüce Babamızın nasıl olup
da kullarından herhangi birini böylesi insanlık dışı, kendi
türünü yemek gibi vahşetten de aşağılık bir durumda bırakabildiğine
kafa yordum. Fakat bu da o an için birtakım
semeresiz kanaatlerle son bulurken, bu yaratıkların dünyanın
hangi kısmında yaşadıkları, neden evlerinden o kadar
uzaklaştıkları, ne tür sandalları olduğu ve kendime, işlerime
çekidüzen verip de onların bana geldikleri gibi, benim de
oralara gidip gidemeyeceğim geldi aklıma.
Oraya vardığımda ne yapacağımı, bu vahşilerin ellerine
düşmem durumunda başıma nelerin geleceğini ya da bana
saldırırlarsa ellerinden nasıl kaçacağımı düşünmek zahmetine
katlanmamıştım pek; kıyıya nasıl ulaşacağımı, hiçbir
kurtuluş umudu bulunmayan bir saldırıya uğramamayı naRobinson
Crusoe
213
sıl becereceğimi, ellerine düşmesem bile karnımı nasıl doyuracağımı
ya da denizde hangi yöne doğru seyredeceğimi de
hiç düşünmemiştim; yani bu düşüncelerin hiçbirisi aklımın
ucundan geçmemiş, tümüyle sandalımla anakaraya nasıl
geçeceğim sorununa yoğunlaşmıştım. Halihazırdaki koşullarımı
kötünün de kötüsü olarak görüyor, daha da fenası
kendimi ölümden başka bir tehlikenin içine atamayacağımı
sanıyordum; anakara kıyılarına varırsam belki rahatlayacağımı
ya da Afrika kıyılarında yaptığım gibi, üstünde yerleşim
olmayan topraklara ulaşıncaya kadar kıyı boyunca ilerleyip,
belki de orada rahatlayacağımı, belki sonunda beni
alabilecek bir Hıristiyan gemisine rastlayacağımı, kötünün
de kötüsüyle karşılaşırsam ölebileceğimi, ama o durumda da
bütün bu sefaletin oracıkta sona ereceğini düşünüyordum.
Lütfen bütün bunların huzursuz bir kafanın ve sabırsız bir
ruh halinin ürünleri olduğunu, güvertesine çıktığım ve içtenlikle
yolunu gözlediğim konuşacak, belki de bulunduğum
yerin neresi olduğunu ve kurtuluşumun olası yollarını öğretebilecek
birisini bulmaya ramak kalmışken, gemi enkazının
üzerimde yarattığı uzun süreli sıkıntı ve hayal kırıklığıyla
durumu daha da ümitsiz kıldığını göz ardı etmeyin.
Bu düşüncelerle heyecanlanmış, Tanrı’ya sığınmışlığımın
ve Tanrı’dan gelecek buyruğun bekleyişi içinde tüm soğukkanlılığımı
yitirmiştim belli ki; zihnime böylesine şiddetle ve
karşı konulması olanaksız, yakıcı bir arzuyla üşüşen düşüncelerimi
anakaraya yolculuk planlarının dışında hiçbir şeye
yoğunlaştıramaz durumdaydım.
Bu düşünceler beni iki saatten fazla kaygılandırıp kanımı
kaynatınca ve ateşim çıkmışçasına nabzımı hızlandıran bir
şiddetle heyecanlandırıp, zihnimi yalnızca bunun olağandışı
coşkusuyla doldurunca, yorgunluktan tükenmiş gibi derin
bir uykuya daldım. Düşümde de bunu gördüğüm aklınıza
gelebilir, ama ne yolculuk, ne de yolculukla ilgili bir şey
gördüm; bunun yerine düşümde, sabah her zamanki gibi
Daniel Defoe
214
kalemden çıkarken kıyıda iki kano ve karaya çıkan on bir
vahşi gördüm; yanlarında öldürüp yemek için bir başka
vahşiyi daha getiriyorlardı, ama birden öldürecekleri vahşi
ellerinden kurtulup var gücüyle kaçmaya başlıyor ve koşup
saklanmak için barınağımın önündeki sık çalılıklara geliyordu;
yalnız olduğunu, ötekilerin onu bu tarafta aramadığını
anlayınca da ortaya çıkıyor ve gülümseyerek onu yüreklendiriyordum;
bunun üzerine, kendisine yardım etmem için
yakarırcasına önümde diz çöküyor, ona merdivenimi gösterip
yukarı çıkmasını sağlıyor, onu mağarama götürüyordum
ve sonra da benim hizmetkârım oluyordu. Bu adama
sahip olur olmaz kendi kendime şöyle diyordum, “Bu adam
bana kılavuzluk edip ne yapacağımı, karnımızı nerede doyuracağımızı,
nerede yakalanıp yenilme tehlikesi olduğunu,
nerelere gidilip nerelerden uzak durulacağını söyleyeceğinden,
artık anakaraya gitmeyi kesinlikle göze alabilirim.” Bu
düşünceyle uyandım; düşümde kaçışıma ilişkin kurduğum
planla öyle anlatılmaz bir sevince kapılmıştım ki kendime
gelirken hissettiğim hayal kırıklığı ve bunun yalnızca bir
düşten ibaret olduğu gerçeği de bir o kadar ölçüsüz oldu ve
müthiş moralimi bozdu.
Ancak bunun üzerine şu kanaate vardım: Bir kaçış girişiminde
bulunabilmemin tek yolu vahşilerden birini ve mümkünse
de öldürüp yemek için buraya getirdikleri tutsaklarından
birini ele geçirmeye uğraşmaktı. Ama bu düşünceleri
gerçekleştirmenin yine de şöyle bir güçlüğü vardı: Bunu
yapmanın bütün gruba saldırıp hepsini öldürmek dışında
bir yolu yoktu ve bu da boşa gidebilecek, epeyce ümitsiz bir
girişimdi; bir yandan da bunun haksızlığına vicdanım elvermiyor,
kurtuluşum için bile olsa o kadar çok kan dökme
düşüncesi yüreğimi titretiyordu. Daha önce değindiklerimle
aynı oldukları için, bu eyleme karşı çıkmak için kendime
saydığım nedenleri yinelememe gerek yok. Fakat bu insanların
benim yaşamım açısından düşmanım sayılacakları ve
Robinson Crusoe
215
ellerinden gelse beni yiyecekleri, bunun kendimi bu tür bir
ölümden korumak ve bana fiilen saldırmaları durumunda
meşru müdafaa sayılacağı gibi nedenlerim de bulunmakla
birlikte –yani bunlar beni haklı çıkartsa da– kurtuluşum adına
insan kanı dökmek düşüncesi bana korkunç geliyordu ve
bunu yaparsam uzun süre kendimi affedemezdim.
Bununla birlikte bütün bu nedenler şu ya da bu biçimde
uzun süre zihnimde birbiriyle mücadele ettiklerinden, kendimle
sürdürdüğüm yığınla gizli çekişmenin ve bu konudaki
büyük tereddütlerin ardından en sonunda aklımdan hiç
çıkmayan kurtuluş arzusu hepsine ağır bastı ve neye mal
olursa olsun, olanağını bulursam bu vahşilerden birini elime
geçirmeye karar verdim. Bu kararımı, bu işi nasıl yapacağımı
planlamak izledi ve doğrusu karar verilmesi en güç olanı
da buydu. Fakat bunu mümkün kılacak hiçbir yol bulamıyordum,
bu yüzden ne zaman karaya çıktıklarını görmek
için pusuya yatmaya ve kalanı da olayın akışına bırakmaya
karar verdim; koşulların elverdiği önlemleri alıp gerisine de
boş verecektim.
Bu kararlarla olabildiğince sık keşif yapmaya başladım
ve doğrusunu isterseniz bu kadar sık keşfe çıkmaktan sıkılmaya
başladım: Bir buçuk yıldan fazladır bekliyordum
ve bu sürenin büyük bir kısmında hemen her gün adanın
batı ucuyla güneybatı köşesine gidip kano var mı diye bakıyordum,
ama hiçbirisi ortalarda gözükmedi. Bu son derece
cesaret kırıcı bir durumdu ve bir süre önceki olaydaki gibi
canımı sıkmaya başlamıştı, ama arzumu körelttiğini söyleyemem:
Süre uzadıkça hevesim de bir o kadar artıyordu; kısacası
şimdi üstlerine gitmeye heveslendiğim için bu vahşileri
görmekten ve onların beni görmesinden kaçınma kaygıma
başlangıçtaki kadar çok dikkat etmiyordum. Ayrıca ele geçirebilirsem
bir, hatta iki ya da üç vahşiyle aynı anda baş
edebileceğimi hayal ediyor, onları tümüyle kendime köle
yapmayı, onlara buyurduğum her işi yapmalarını sağlamaDaniel
Defoe
216
yı ve bana herhangi bir anda herhangi bir zarar vermelerini
önlemeyi kuruyordum. Kendimi bu eğlenceyle epey bir süre
oyaladım, ama hâlâ bir şey olduğu yoktu; uzunca bir zaman
hiçbir vahşi yakınıma gelmediğinden hayallerimin ve planlarımın
tümü boşa çıktı.
Bu fikirlerle oyalandığım (ve bunları uygulamaya koyacağım
bir fırsat doğmadığı için uzun uzun kafa yorduğum
her şeyin boşa gittiği) bir buçuk yıldan sonra bir sabah,
adanın benim tarafımdaki kumsalına en az beş kanonun
yanaştığını ve içlerindeki insanların hepsinin inip gözden
kaybolduğunu görünce şaşırdım. Sayıları tüm planlarımı altüst
etmişti, çünkü bir sandalda hep dört ya da altı kişinin,
bazen de biraz daha fazlasının geldiğini bildiğimden, bu kadar
çoğunu bir arada görünce bundan ne sonuç çıkartmam
gerektiğini, ya da planlarımı tek başıma yirmi otuz adama
saldıracak biçimde nasıl düzenleyeceğimi bilemiyordum;
bu yüzden kafam karışık ve huzurum kaçmış halde bir şey
yapamadan kalemde kaldım. Bununla birlikte bir saldırıya
karşı daha önceki gibi pozisyon aldım ve herhangi bir durumda
eyleme geçmeye hazır vaziyette beklemeye başladım.
Uzunca bir süre bekleyip gürültü yapıp yapmadıklarını dinleyerek
ve sonuçta epeyce sabırsızlanarak, tüfeklerimi merdivenimin
dibine yerleştirdim ve her zamanki gibi iki aşamalı
biçimde tepenin üstüne tırmandım; ayakta dikilirken başım
tepenin üstünü aşmıyordu, yani beni herhangi bir biçimde
fark edebilmeleri olanaksızdı. Buradan perspektif camımın
yardımıyla otuz kişiden az olmadıklarını, ateş yaktıklarını ve
pişirmek için et hazırladıklarını gözledim. Nasıl pişirdiklerini
ya da bunun ne eti olduğunu bilmiyordum, ama hepsi de
tam seçemediğim bir sürü barbarca figür ve hareketle kendi
usullerince ateşin çevresinde dans ediyordu.
Ben onlara bakıp dururken perspektif camım sayesinde,
iki sefilin yattıkları sandaldan sürüklenip çıkartıldıklarını ve
boğazlanmak üzere getirildiklerinin farkına vardım. İçlerinRobinson
Crusoe
217
den birinin, sanırım, gelenekleri olduğu üzere bir tokmak
ya da tahta bir kılıç darbesiyle oracıkta düştüğünü ve iki
üç tanesinin de onu pişirmeye hazırlamak için kesip açmak
üzere hemen işe koyulduklarını gördüm; bu sırada öteki
kurban sırasını beklerken orada tek başına kalmıştı. Tam
o dakikada bu zavallı sefil kendisini biraz serbest bulunca
yaşama umuduna kapılıp onlardan uzaklaşmaya başladı ve
kumların üstünde inanılmaz bir çeviklikle koşarak doğruca
benden yana, yani kumsalın benim sığınağımın bulunduğu
kısmına yöneldi.
Kabul etmeliyim ki bana doğru koştuğunu anlayınca ve
özellikle de düşündüğüm biçimde olanca gücüyle koştuğunu
görünce feci şekilde korkmuştum ve o anda düşümün
bir kısmının gerçeğe dönüşmesini bekliyordum; belli ki yerli
benim çitime saklanacaktı, ama öteki vahşilerin onu buraya
dek kovalamayacakları ve burada kıstırmayacakları konusunda
düşüme hiçbir biçimde güvenemezdim. Bununla
birlikte olduğum yerde kaldım ve peşinde üç kişiden fazlası
olmadığını keşfedince heyecanım yatışmaya başladı. Onun
ötekilere epeyce fark atıp geride bıraktığını ve üstünlük
sağladığını görünce daha da yüreklendim; böylece, eğer bir
yarım saat daha dayanabilirse hepsinden kolayca kurtulabileceğini
anladım.
Onlarla benim kalem arasında öykümün birinci kısmında
gemiden getirdiğim yükleri karaya çıkartışımı anlatırken
sıklıkla değindiğim ufak koy vardı ve mutlaka
buradan yüzerek geçmesi gerektiğini, yoksa zavallı kaçağı
orada ele geçireceklerini anladım. Vahşi oraya ulaştığında
gelgitin yükselmiş olmasına karşın suya atlamakta tereddüt
etmedi ve otuz kadar kulaç attıktan sonra diğer yandan
karaya çıkıp artan bir güç ve çeviklikle koşmayı sürdürdü.
Öteki üçü koya vardıklarında iki tanesinin yüzme bildiğini
ama üçüncünün yüzemediği için öbür tarafta kalıp diğerlerine
baktığını, kısa bir süre sonra da yavaşça geri döndüğüDaniel
Defoe
218
nü fark ettim ki sonradan olacaklara bakınca kendisi için
de en hayırlısı buydu.
Hâlâ yüzmekte olan diğer ikisinin ise önlerinden kaçan
vahşiye göre iki kat fazla zaman harcadıklarını gözledim.
Artık kendime bir hizmetkâr, belki de bir can yoldaşı ve
yardımcı edinmenin zamanının geldiği ve bunun, bu zavallı
yaratığın yaşamını kurtarmam için Tanrı’nın açık bir çağrısı
olduğu düşüncesi bütün sıcaklığıyla, kaçınılmaz biçimde aklıma
düştü. Olanca hızımla merdivenden indim, daha önce
söylediğim gibi merdivenlerin dibinde duran iki tüfeğimi
kaptım, yine aynı hızla yeniden tepeye çıkıp denize doğru
koştum ve tepeden aşağı çok kestirme bir yol tutturup kovalayanlarla
kovalananın tam ortasına indim; arkasına bakınca,
baştan belki en az peşindekiler kadar benden de ürkmüş
görünen kaçağa haykırıp geri gelmesi için elimle işaret ettim
ve bu sırada da kovalayan iki kişiye yavaşça yaklaştım; ardından
birdenbire bütün gücümle fırlayıp tüfeğimin dipçiğiyle
birini yere yıktım. Ateş etmekten kaçındım, çünkü geri
kalanların duymasını göze alamazdım; buna karşın o uzaklıktan
kolayca duyulmazdı ve duman da görüş alanlarının
dışında kalacağı için buna ne anlam vermeleri gerektiğini
bilemezlerdi. Ben birini yere yıkınca onu izleyen de korkmuşçasına
bir an durdu, ona doğru ilerledim ama yaklaşınca
okla yayının olduğunu ve bana nişan aldığını fark ettim, ilk
ateş eden ben olmalıydım; öyle de yaptım ve tek atışta onu
öldürdüm. Kaçmakta olan zavallı vahşi durakladı, her iki
düşmanının da düşüp öldüklerini anlamasına karşın tüfeğimin
ateşi ve sesi karşısında öyle korkmuştu ki apışıp kaldı;
hâlâ kaçmaya niyetliymiş gibi görünse de ne ileri gidebiliyor
ne geri gelebiliyordu. Yeniden ona seslenip yakına gelmesi
için kolayca anladığı işaretler yaptım. Biraz yaklaşıp yine
durdu, sonra biraz daha geldi; tutsak alınmış da az sonra
iki düşmanı gibi kendisi de öldürülecekmişçesine yaprak
gibi titriyordu. Ona sevecenlikle bakıp gülümseyerek bana
Robinson Crusoe
219
gelmesi için yeniden işaret ettim ve aklıma gelen her türlü
yüreklendirici harekette bulundum; her on yirmi adımda bir
diz çökerek yaklaştıkça yaklaştı; sonunda yakınıma geldi,
yeniden diz çökerek toprağı öptü, kafasını yere koyup ayağımı
yakaladı ve başının üstüne koydu. Belli ki bu hareketiyle
sonsuza dek kölem olacağına ant içiyordu. Onu ayağa
kaldırıp sırtını sıvazladım ve elimden geldiğince korkusunu
hafiflettim. Fakat yapılacak başka işler vardı, çünkü dipçikle
vurup devirdiğim vahşinin ölmediğini, darbenin etkisiyle
kendinden geçtiğini ve yeniden kendine gelmeye başladığını
fark etmiştim; bu yüzden ona işaret ederek vahşinin ölmediğini
gösterdim; bunun üzerine bana birkaç söz söyledi ve
hiçbirini anlamasam da bunları duymak hoşuma gitti, çünkü
kendi sesimden başka, yirmi beş yılı aşkın bir zamandır
duyduğum ilk insan sesiydi bu. Ancak şimdi bunu düşünecek
zaman yoktu; yerde yatan vahşi doğrulup oturacak kadar
kendine gelmişti, benim vahşinin de korkmaya başladığını
fark edince vuracakmışım gibi öteki tüfeğimi adamın
üstüne doğrulttum; bunun üzerine şimdi kendisine verdiğim
adla benim vahşi, yan tarafımda kemerimin ucunda kınsız
sallanan kılıcımı kendisine vermem için bir harekette bulundu,
ben de verdim. Kılıcı eline alır almaz düşmanına doğru
koştu ve bir vuruşta kellesini öyle bir uçurdu ki Almanya’daki
hiçbir cellat daha hızlısını ya da daha iyisini yapamazdı.
Ömründe daha önce kendi tahta kılıçları dışında hiçbir kılıç
görmediğine haklı olarak inandığım birisi için bunu pek tuhaf
karşıladım; bununla birlikte sonradan öğrendiğime göre,
kendi kılıçlarını öyle keskinleştirip öyle ağırlaştırıyorlardı ki
bunlarla bile kelle ve kolları tek vuruşta uçurabiliyorlardı.
İşini bitirdiğinde zafer kazanmışçasına gülerek bana doğru
gelip kılıcı geri getirdi ve anlayamadığım bir yığın jestle kılıcı
öldürdüğü vahşinin kellesiyle birlikte önüme koydu.
Ama onu en çok meraklandıran öteki yerliyi nasıl öldürdüğümdü;
bu yüzden onu göstererek işaretlerle yanına gitDaniel
Defoe
220
mesine izin vermemi istedi ve ben de becerebildiğim kadar
gitmesini işaret ettim. Yanına vardığında, şaşırmış gibi bakakaldı,
önce bir yanına sonra öteki yanına çevirip göğsüne
saplandığı belli olan ve orada bir delik açan kurşunun açtığı
yaraya baktı, fazla bir kan akmamıştı ama iç kanama geçirdiği
için hemen ölmüştü. Yayını ve oklarını alarak geri geldi;
ben de gitmek üzere geri döndüm ve ona, arkadan ötekilerin
de gelebileceklerini ima ederek beni izlemesini işaret ettim.
Bunun üzerine, eğer peşine düştülerse ötekiler tarafından
görülmesinler diye o iki vahşiyi kuma gömmesi gerektiği
konusunda işaretler yaptı ve ben de kendisine işaretle izin
verdim. İşe koyuldu ve bir anda kumda elleriyle birincisinin
sığacağı büyüklükte bir çukur kazdı ve ardından onu sürükleyip
üstünü kumla örttü, diğeri için de aynısını yaptı; ikisini
birden gömmesi ancak bir çeyrek saat sürdü sanırım. Ardından
ona seslenerek onu kaleme değil, epeyce uzağa, adanın
öteki yanındaki mağarama götürdüm; böylece düşümün,
çitime sığınmaya geldiği biçimdeki o kısmının gerçekleşmesine
izin vermedim.
Burada yemesi için ekmekle bir salkım üzüm ve biraz su
verdim, koşmaktan dolayı susuzluktan kırılmıştı; biraz kendisine
geldiğinde bazen kendim uyumak için kullandığım,
pirinç saplarının üstüne bir battaniye serili köşeyi göstererek
gidip uzanması için işaret ettim; böylece zavallıcık uzandı ve
uykuya daldı.
Sağlam yapılı, alımlı, yakışıklı, uzun boylu bir delikanlıydı;
kol ve bacak kasları pek iri olmasa da güçlüydü; tahminime
göre yirmi altı yaşında filandı. Yüz ifadesi pek güzeldi;
vahşi ya da sert görünmeyen ama epey erkeksi bir ifade.
Özellikle de gülümsediğinde yüzü bir Avrupalı tatlılığına ve
yumuşaklığına bürünüyordu. Saçı uzun ve karaydı, ancak
koyun gibi kıvırcık değildi; alnı epeyce yüksek ve genişti,
gözlerinde de büyük bir canlılık ve parlak bir keskinlik vardı.
Derisinin rengi tümüyle siyah değildi ama epeyce esmerRobinson
Crusoe
221
di; ancak Brezilyalıların, Virginialıların ve öteki Amerikan
Kızılderililerininki gibi çirkin, sarı ve tiksindirici esmerlikte
değil, betimlemesi pek kolay olmasa da insanın gözüne
pek makul gelen parlak bir tür zeytinimsi renkteydi. Yüzü
yuvarlak ve dolgundu; burnu ufaktı, ama zencilerinki gibi
basık değildi; oldukça güzel bir ağzı, kusursuz dizilmiş, fildişi
beyazlığında dişleri vardı. Yarım saat kadar uyumaktan
çok kestirdikten sonra uyandı ve mağaradan çıkıp yanıma
geldi; o sırada bitişikteki ağılda keçilerimi sağıyordum; beni
seçer seçmez koşarak yanıma geldi, bana şükran duyduğunu
göstermek için bir sürü acayip jest yaparak kendini bir kez
daha yere attı. En sonunda başını önceki gibi yere ayağımın
yanına uzatıp, ayağımı da başının üstüne koydu ve yaşadığı
sürece hizmetimde olacağını anlatmak için akla gelebilecek
her türlü boyun eğme, kulluk ve teslim hareketini yineledi.
Pek çoğunu anladım ve kendisinden çok hoşnut kaldığımı
anlattım. Kısa bir zaman içinde onunla konuşmaya ve ona
benimle konuşmasını öğretmeye başladım; ilk olarak da adını
onu kurtardığım gün olan Cuma koyduğumu bildirdim;
onu günün anısına böyle çağıracaktım. Aynı biçimde ona
Efendi demesini öğrettim ve bunun da benim adım olacağını
belirttim. Yine evet ve hayır demesini ve bunların anlamlarını
da öğrettim. Ona toprak bir kabın içinde biraz süt verdim
ve ekmeğimi bandırarak sütü nasıl içtiğimi gösterip, aynısını
yapması için ona bir parça ekmek verdim; çarçabuk alıştı ve
işaretlerle çok beğendiğini anlattı.
Bütün gece onu orada tuttum, ama gün ışır ışımaz benimle
gelmesi için başımla işaret ettim ve kendisine birkaç
giysi vereceğimi anlattım; tümüyle çıplak olduğundan bunu
öğrendiğinde çok sevinmiş göründü. İki adamı gömdüğü
yerden geçerken tam yerlerini işaret etti ve onları yeniden
bulabilmek için bıraktığı izleri göstererek onları kazıp çıkartarak
yememizi anlatan işaretler yaptı. Bunun üzerine, tiksintimi
ifade edip düşüncesiyle bile kusacakmış gibi yaparak
Daniel Defoe
222
kızgınlığımı gösterdim ve oradan uzaklaşması için elimle
işaret ettim; katıksız bir boyun eğişle o da böyle yaptı. Ardından
onu, düşmanlarının gidip gitmediğini görmesi için
tepenin üstüne çıkarttım ve perspektif camımla bulundukları
yere baktım ama ne onlardan ne de kanolarından bir
iz vardı; gittikleri ve iki yoldaşlarını, arama zahmetine bile
girişmeden, geride bıraktıkları besbelliydi.
Ancak ben bu keşfimle yetinmedim; artık daha fazla yüreklenmiş
ve meraklanmış halde, kılıcımı eline verip büyük
bir beceriyle kullandığını fark ettiğim yayla okları da sırtına
astırdım; tüfeklerden birini de benim için taşısın diye ona verip
ikisini kendim alarak adamım Cuma’yı da yanıma katıp
bu yaratıkların bulunduğu yere doğru yürüyüşe geçtik, çünkü
onlar hakkında daha fazla bilgi edinmeye niyetlenmiştim.
Oraya vardığımızda manzaranın dehşetiyle damarlarımdaki
kanım dondu, yüreğim daraldı; Cuma’nın hiç umurunda
olmasa da sonuçta bu iğrenç bir görüntüydü, en azından
benim için öyleydi. Yerler insan kemikleriyle doluydu, toprak
kana bulanmış, yarısı yenmiş, ezik ve kavrulmuş koca et
parçaları oraya buraya saçılmıştı; kısacası düşmanları üzerinde
kazandıkları zaferin ardından kendilerine çektikleri
keyifli ziyafetin bütün izleri seçiliyordu. Üç kafatası, beş el,
üç dört bacak ve ayak kemiğiyle insan vücuduna ait bolca
başka parçalar gördüm; Cuma bana işaretlerle kendilerine
ziyafet çekmek için dört tutsak getirdiklerini, üçünü yediklerini,
onun da dördüncü tutsak olduğunu, onlarla, kendisinin
de uyruklarından birisi olduğu anlaşılan müstakbel kralın
adamları arasında büyük bir çarpışma gerçekleştiğini ve buraya
gelen sefillerin yaptığı gibi, ele geçirilenleri çeşitli yerlere
götürdükleri çok sayıda tutsak aldıklarını anlattı.
Cuma’ya, bütün kafataslarını, kemikleri, etleri ve geri
kalan ne varsa toplatıp üst üste yığdırarak büyük bir ateş
yaktırdım ve hepsini küle çevirttim. Cuma’nın etleri görünce
ağzının sulandığını ve doğasında hâlâ yamyamlık barındırRobinson
Crusoe
223
dığını fark ettim, ama düşüncesinin, en azından görüntüsünün
bile beni tiksindirdiğini gördüğü için bunu açığa vurmayı
göze alamadı, çünkü bazı yollarla böyle bir şeye kalkışırsa
onu öldüreceğimi ifade etmiştim.
Bu işi bitirdiğinde kalemize geri döndük ve orada adamım
Cuma için işe koyuldum; ilk olarak ona daha önce
enkazda zavallı topçunun sandığında bulduğumdan söz
ettiğim keten külotlardan birini verdim, ufak tefek değişikliklerle
üstüne tam uydu; ardından ona becerebildiğim
kadarıyla (artık bayağı iyi bir terzi olmuştum) keçi derisinden
bir yelek diktim ve yaban tavşanı derisinden yaptığım,
pek işe yarar, şık bir başlık verdim; böylece o an için gayet
iyi biçimde giyinmiş oldu ve neredeyse efendisi kadar iyi
giyimli olduğunu görmek son derece hoşuna gitti. Gerçi
başlangıçta bu kılık ona biraz tuhaf gelmişti: Don giymeye
hiç alışık değildi, ceketinin kolları da omuzlarına ve koltuk
altlarına sürtünüp yara etti, ama canını acıtan yerleri
biraz bollaştırınca ve o da kendini azıcık alıştırınca üstünde
oldukça iyi durdular.
Ertesi gün onunla barınağa döndüğümüzde onu nerede
yatıracağımı düşünmeye başladım ve iki çitimin arasında,
ilkinin dışında, ikincisinin içinde kalacak, onu rahat ettirip
benim de içimi ferah tutmamı sağlayacak biçimde ona küçük
bir çadır yaptım. Mağarama dışarıdan bir kapı ya da
giriş gibi bir şey bulunduğundan buraya düzgün bir kapı
kasası yapıp buna bir de kapı takarak geçide, girişin biraz
iç kısmına yerleştirdim ve kapıyı içeriden açılacak biçimde
ayarlayarak merdivenleri de içeri aldım; böylece kapıyı
geceleri kapalı tutabileceğim için Cuma beni uyandırmaya
yetecek kadar gürültü çıkarmadan gece içeri girip üstüme
çullanamazdı, çünkü ilk duvarımın üstünde artık bütün çadırımı
kaplayan ve tepenin kenarına yaslanmış uzun sırıklardan
oluşan bir çatı vardı ki üstünde tiriz yerine küçük sopalar
yer alıyordu; bunların üstü de kaya gibi sağlam pirinç
Daniel Defoe
224
anızlarıyla kaplıydı ve merdiven yardımıyla girip çıkmayı
sağlayan oyuk ya da yere dışarıdan girilmeye kalkışıldığında
açılmak yerine düşüp büyük bir gürültü çıkaracak bir tür
gizli kapı yerleştirmiştim; silahlara gelince, geceleri hepsini
yanıma alıyordum.
Fakat hiç kimse bana Cuma’dan daha sadık, sevgi dolu
ve içten hizmet etmeyeceğinden bu önlemlerin hiçbirine ihtiyacım
yoktu; hırslanmadan, surat asmadan, ya da içten
pazarlıklı davranmadan bana mükemmel biçimde itaat edip
işine bakıyordu. Bütün ilgisi bir çocuğun babasına duyacağı
türden bana yönelikti ve diyebilirim ki her ne olursa olsun
kendi yaşamını benimki için feda etmeye hazırdı; bu konuda
kuşkuya hiç yer bırakmayacak epey kanıt göstermişti ve bir
süre sonra kendimi ondan korumam için hiçbir önlem gerekmediğine
ikna oldum.
Bu durum beni sıklıkla, yarattıklarının tümüne aynı güçleri,
aynı sağduyuyu, aynı sevgiyi, aynı iyilik ve boyun eğme
duygusunu, aynı tutkuları ve yanlışa karşı çıkma dürtüsünü,
aynı şükran, içtenlik, bağlılık anlayışını ve bize verdiği
iyilik yapma ve iyiliğin değerini bilme yeteneğini bağışlamak
Tanrı’nın kendi takdirinde ve kendi elinde olmasına
karşın, yine de yarattıklarının birçoğunun ruhlarının uyum
içinde bulunduğu yetenek ve güçlerini en iyi biçimde kullanmalarını
engellediğini, oysa bu insanlara bu niteliklerini
gösterme fırsatı ihsan ettiğinde bunları amacına uygun ve
doğru biçimde kullanmaya hazır olduklarını, hatta bizden
de hazır olduklarını düşünmeye itip şaşırtıyordu. Bazen de
ilahi öğretinin ışığıyla aydınlanmış güçlere, Kutsal Ruh’a ve
anlayışımıza eklediği Tanrı Kelam’ının bilgisine sahip olsak
bile bize sunulan fırsatları nasıl da kötüye kullandığımızı
düşünüp hüzünleniyordum; ayrıca, şu zavallı vahşiye bakarak
söylersem, kurtarıcı bilgisini bunu bizden daha iyi kullanabilecek
milyonlarca kişiden esirgemek neden Tanrı’yı
memnun ediyordu?
Robinson Crusoe
225
Buradan da bazen çok ileri gidiyor ve ışığı bazılarından
saklayıp bazılarına göstererek, ama yine de herkesten aynı
ödevleri yerine getirmelerini beklemesinin eşyanın doğasına
aykırı, keyfi bir adalet olduğunu düşünerek Tanrı’nın
egemenlik alanının sınırlarını zorluyordum. Fakat bunları
kafamdan kovup düşüncelerimi şu kanaatle frenliyordum:
Birincisi, bu insanların hangi ışık ve yasayla mahkûm edildiklerini
bilemeyiz, ama Tanrı doğası gereği sonsuz bir
kutsallığa sahiptir ve adildir; bu yaratıkların, nedenini bilmediğimiz,
Tanrı’dan mahrum kalma yazgıları yüzünden,
Kutsal Kitap’ta yazıldığı gibi kendi bilinç ve vicdanlarıyla
kavrayabilecekleri o ışığa karşı günah işlemeleri gerekmez;
ikincisi de, hepimiz çömlekçinin elindeki çamur parçasıyken,
çömleklerden hiçbiri kalkıp da, “Beni niye böyle yarattın?”
diyemez.
İyisi mi yine can yoldaşıma döneyim. Ondan çok hoşnuttum,
onu faydalı, hünerli ve yardımcı kılmaya yarayacak
ne varsa ona öğretmeyi kendime iş edindim; özellikle
de konuşmayı ve ben konuştuğumda da anlamayı öğrettim,
o da gelmiş geçmiş en yetenekli öğrenci oldu. Özellikle de
öyle keyifli, öyle gayretliydi ve beni anlayabildiği ya da bana
bir şey anlatabildiği zaman öyle hoşnut kalıyordu ki onunla
konuşmak benim için büyük bir zevke dönüşmüştü. Artık
yaşamım öyle kolaylaşmaya başlamıştı ki kendi kendime,
öteki vahşiler karşısında güvenliğimi sürdürebilirsem yaşadığım
yerden hiç ayrılmasam da umursamam demeye başlamıştım.

227
On Beşinci Bölüm
Cuma’nın Eğitimi
Kaleme döndükten iki üç gün sonra Cuma’yı iğrenç
beslenme alışkanlığından ve bir yamyamın iştahından vazgeçirmek
için ona başka etler tattırmam gerektiğini düşündüm;
bu yüzden bir sabah onu yanımda ormana götürdüm.
Aslında kendi sürümden bir oğlak vurup eve getirmek ve
hazırlamak niyetindeydim ama yolda giderken bir dişi keçinin,
yanında iki oğlakla gölgede yattığını gördüm. Cuma’yı
tuttum. “Dur,” dedim, “Ses çıkarma.” Kımıldamaması için
işaretler yaptım; hemen tüfeğimi doğrultup ateş ettim ve oğlakların
birini vurdum. Onun düşmanı olan vahşiyi öldürdüğümü
belli bir mesafeden görmüş, ama bunun nasıl gerçekleştiğini
anlayamamış olan zavallıcık hissedilir biçimde
şaşırıp titreyerek öyle sarsıldı ve öyle bir hayretle bakakaldı
ki yere yığılacağını sandım. Ateş ettiğim oğlağı görmemiş
ya da onu öldürdüğümü kavrayamamış; ceketini yırtarak
yaralanıp yaralanmadığına bakmış ve anladığım kadarıyla
onu öldüreceğimi sanmıştı. Çünkü gelip önümde diz çöktü
ve dizlerime sarılarak anlamadığım bir yığın laf etti, ama
bunun kendisini öldürmemem için yalvarma anlamına geldiğini
anlayabiliyordum.
Daniel Defoe
228
Onu kendisine zarar vermeyeceğime ikna etmenin bir
yolunu kısa sürede buldum ve elinden tutup kaldırarak ona
gülümsedim; sonra öldürdüğüm oğlağı göstererek koşup
getirmesini işaret ettim ki o da öyle yaptı, hayvanın nasıl
öldüğünü anlamak için bakarken ben de tüfeğimi yeniden
doldurdum. Çok geçmeden bir ağacın tepesinde, bir atımlık
uzaklığa konmuş şahin gibi büyük bir kuş gördüm ve
Cuma’nın ne yapacağımı azıcık anlaması için yeniden yanıma
çağırdım ve benim şahin sandığım, sonradan papağan
olduğu anlaşılan kuşu, tüfeğimi ve papağanın altındaki
yeri göstererek onu yere düşüreceğimi, kuşa ateş edip onu
öldüreceğimi anlamasını sağladım; ateş ettim ve ona da bakmasını
buyurdum, papağanın düştüğünü gördü. Kendisine
söylediğim onca şeye karşın, yine korkmuş gibi kalakaldı,
daha da çok şaşırdığını anlamıştım; tüfeğin içine herhangi
bir şey koyduğumu görmediğinden o şeyin içinde, ister yakında
isterse uzakta olsun, ister insan, ister hayvan, isterse
de kuş olsun herhangi bir şeyi öldürebilecek bir tür ölüm
ve yok etme kaynağı bulunduğunu sanmıştı. Bunun onda
yarattığı şaşkınlık uzun süre üzerinden atamadığı kadar büyüktü,
ona izin verseydim bana ve tüfeğime tapardı sanırım.
Tüfeğe gelince, üstünden birkaç gün geçinceye dek ona elini
süremedi, ama yalnız başına kaldığında sanki kendisine yanıt
veriyormuşçasına onunla konuşup durdu; sonradan öğrendiğime
göre, ondan kendisini öldürmemesini diliyormuş.
Neyse, şaşkınlığını biraz yenince koşup vurduğum kuşu
getirmesini işaret ettim; o da öyle yaptı ama bir süre orada
oyalandı, çünkü tümüyle ölmemiş olan papağan düştüğü
yerden epeyce öteye uçmuştu; yine de onu buldu, eline aldı
ve bana getirdi. Tüfek hakkındaki bilgisizliğini daha önce
kavradığımdan Cuma’nın yokluğunu fırsat bilip belki yine
nişan almam gerekebilir diye tüfeği yeniden doldurdum ve
beni bu işi yaparken görmesine izin vermedim, ama o sırada
vuracak başka bir şey çıkmadı karşıma. Böylece oğlağı eve
Robinson Crusoe
229
getirdim, akşam derisini yüzdüm, elimden geldiğince parçaladım
ve amacıma uygun bir tencere seçip etin bir kısmını
kaynatarak oldukça güzel bir et suyu pişirdim. Ben bir
kısmını yemeye başlayıp adamıma da biraz verdim; bundan
da çok mutlu oldu ve et suyunu sevdiği anlaşıldı, ama ona
en acayip geleni benim bunu tuzladığımı görmesiydi. Tuzun
yenilecek bir şey olmadığını anlatan bir işaret yaptı ve kendi
ağzına azıcık tuz koyduğunda midesi bulanmış gibi tükürüp
ağzından püskürttü ve ardından ağzını suyla çalkaladı;
öte yandan ben de ağzıma tuzlamadan bir parça et aldım
ve onun tuza yaptığı gibi ben de tuzsuz eti tükürüp çıkartacakmışım
gibi yaptım, ama işe yaramadı: Ne etin ne de et
suyunun yanında tuza gerek duydu; en azından uzunca bir
süre, sonraları azıcık koymaya başladı.
Bu şekilde haşlanmış et ve et suyuyla karnını doyurduktan
sonra ertesi gün de oğlağın bir parçasını kızartıp ona ziyafet
çekmeye karar verdim; bunu İngiltere’de pek çok kişiden
gördüğüm gibi ateşin önünde bir sicime asarak yaptım;
her iki yana birer sırık dikip birini de bunların üstüne yerleştirerek
sicimi üstteki sırığa bağlayınca et sürekli dönmeye
başladı. Cuma buna hayran kaldı, sıra eti yemeye gelince
bunu ne kadar beğendiğini anlatmak üzere çeşitli yollara
başvurdu ve sonunda bana dili döndüğünce artık bir daha
hiç insan eti yemeyeceğini söyledi ki bunu duymak çok hoşuma
gitti.
Ertesi gün onu, daha önce anlattığım yöntemle biraz tahıl
dövmesi ve elemesi için işe koştum ve kısa sürede bunu
benim kadar iyi yapmayı kavradı, özellikle de bunun neye
yaradığını, yani ekmek yapımında kullanıldığını anladığı zaman,
çünkü bu işin peşinden hamuru nasıl yoğurup ekmek
pişirdiğimi gösterdim ve kısa bir zaman içinde Cuma bütün
işi benim kadar iyi yapacak hale geldi.
Artık beslenecek bir yerine iki boğaz bulunduğuna göre
hasat için daha fazla yer ekmem gerektiğini düşünmeye başDaniel
Defoe
230
lamıştım; bu yüzden de büyük bir parça arazi belirleyip aynı
önceki gibi burayı çevirmeye başladım. Cuma bu işte de yalnızca
gönüllü olmakla kalmayıp, çok da sıkı çalıştı ve işi neşeyle
yürüttü. Ona bunun ne işe yarayacağını anlattım, bu işi
daha çok ekmek yapmamızı sağlayacak tahıl elde etmek için
yapıyorduk; artık o da benimle olduğuna göre ikimize de
yetecek kadar tahılımız olmalıydı. Bu kısmına gelince daha
bir duyarlılık gösterdi ve ona kendimden daha çok emek
harcadığımı, ne yapacağını söylersem benim için daha sıkı
çalışacağını belirtti.
O yıl, orada geçirdiklerimin en keyiflisiydi. Cuma oldukça
iyi konuşmaya ve adını söylediğim hemen her şeyi ve
gitmesini istediğim her yeri anlamaya başlamıştı ve benimle
de epeyce konuşuyordu; kısacası artık dilimi, daha önce
pek de fırsat bulamadığım biçimde kullanmaya başlamıştım.
Onunla konuşma keyfinin yanı sıra, çocuğun kendisinden
de fevkalade zevk alıyordum; yalın, yapmacıksız doğası
günden güne daha çok dikkatimi çekiyordu ve bu yaratığı
gerçekten sevmeye başlamıştım; ona gelince, beni ömrü boyunca
sevip sevebileceği herhangi bir şeyden çok daha fazla
sevdiğine inanıyorum.
Bir keresinde, yurduna dönme niyeti olup olmadığını anlamak
için onu sınamaya karar vermiştim; ona İngilizceyi
hemen her soruma karşılık verebileceği kadar iyi öğrettiğimden
halkının çarpışmalarda hiç zafer kazanıp kazanmadığını
sordum. Bu soru üzerine gülümseyip şöyle dedi, “Evet, evet,
biz her zaman daha iyi savaşmak;” kendilerinin savaşta her
zaman daha iyi olduklarını söylemek istiyordu ve böylece
aramızda aşağıdaki konuşma geçti:
Efendi – Her zaman en iyi siz savaşıyorsanız nasıl oldu
da tutsak düştün Cuma?
Cuma – Benim halk hepsini yenmek.
Efendi – Nasıl yenmek? Senin halkın onları yendiyse sen
niye ellerine düştün?
Robinson Crusoe
231
Cuma – Onlar benim halktan daha kalabalık, benim olduğum
yerde; bir, iki, üç kişiyi ve beni almak; benim halk
onları yenmek başka yerde, ben orada yok; orada benim
halk bir, iki, bin kişi almak.
Efendi – Peki o zaman senin taraf niye düşmanların elinden
kurtarmadı seni?
Cuma – Onlar bir, iki, üç kişiyi ve beni kanoyla kaçırmak.
O zaman yok benim halkımda kano.
Efendi – Pekâlâ Cuma, senin halkın tutsak aldığı kişileri
ne yapıyor? Bunların yaptığı gibi, onlar da tutsakları bir yerlere
götürüp yiyorlar mı?
Cuma – Evet, benim halkım da yemek insan; hepsini yemek.
Efendi – Onları nereye götürüyorlar?
Cuma – Başka yere gitmek, neresi düşünürlerse.
Efendi – Buraya da geliyorlar mı?
Cuma – Evet, evet, buraya da gelmek; başka yere gelmek.
Efendi – Onlarla hiç buraya gelmiş miydin?
Cuma – Evet, şuradaydım (Adanın kendi tarafları olduğu
anlaşılan kuzeybatısını gösteriyor).
Buradan anladım ki adamım Cuma da önceleri, kendisinin
de getirildiği gibi, insan yeme amacıyla adanın uzak tarafında
kıyıya çıkan vahşilerin arasındaymış. Bir süre sonra
onu daha önce sözünü ettiğim gibi, benim de bulunduğum
o tarafa götürecek cesareti topladığımda yeri hemen tanıdı
ve bir keresinde yirmi erkek, iki kadın ve bir çocuğu yediklerinde
kendisinin de orada olduğunu anlattı bana. İngilizce
olarak yirmi diyemiyordu, fakat yere yirmi taş dizip bana
göstererek o kadar olduklarını söylüyordu.
Bunları anlattım, çünkü sonraki olayları açıklıyor. Aramızda
geçen bu konuşmanın ardından ona bizim adadan
karşı kıyının uzaklığını ve kanoların sık kaybolup kaybolmadıklarını
sordum. Bana hiçbir tehlike olmadığını, hiçbir
kanonun kaybolmadığını söyledi, açık denizde biraz ilerleDaniel
Defoe
232
yince sabah bir yöne, öğleden sonra da ters yöne olmak üzere
daima bir akıntı ve rüzgâr olduğunu anlattı. Bunun da birisi
içeri, diğeri dışarı doğru iki gelgit akıntısından başka bir şey
olmadığını anladım. Sonraları farkına vardım ki bu akıntılar
heybetli Oroonooko Irmağının alçalıp yükselmelerinden
ileri geliyordu ve yine sonradan anladığıma göre bu, bizim
adamızın ağzında ya da körfezinde yer aldığı ırmaktı; batı
ile kuzeybatıda bulunduğunu kavradığım o kara parçası da
ırmağın ağzının kuzey ucunda uzanan büyük Trinidad Adasıydı.
Cuma’ya adanın sakinleri, denizi, kıyıları ve yakınlarında
bulunan halklar hakkında binlerce soru sordum; o da
akla gelebilecek en büyük açık sözlülükle bütün bildiklerini
anlattı. Kendi ırkına benzer birkaç ulusun adlarını sordum,
ama Karibler dışında bir isim öğrenemedim ki bunların da
haritalarımızda Oroonooko Irmağı’nın ağzından Gine’ye
oradan da Saint Martha’ya uzanan yerde yaşayan Karayipliler
olduklarını kolayca anladım. Bana ayın epeyce ilerisinde,
yani ayın battığı yerin ötesinde, ki onun ülkesinin batısı olmalıydı,
daha önce değindiğim uzun favorilerimi göstererek
benim gibi beyaz sakallı adamların yaşadığını ve pek çok
adam öldürdüklerini anlattı; bütün bunlardan çıkarttığım,
Amerika’daki zalimlikleri bütün kıtaya yayılmış, babadan
oğla bütün uluslarca anımsanan İspanyolları kastettiğiydi.
Bu adadan ayrılıp o beyaz adamların arasına nasıl gidebileceğimi
bilip bilmediğini sorguladım. Bana, “Evet, evet,
iki kanoyla gidebilirsin” dedi. En az iki kano kadar büyük
bir sandalı kastettiğini zorla keşfedinceye dek ne demek istediğini
anlayamadığım gibi, iki kanoyla anlatmaya çalıştığı
şeyi tarif de ettiremedim.
Cuma’nın konuşmasının bu kısmından bayağı hoşlanmaya
başlamıştım; o andan başlayarak şu ya da bu zaman
buradan kaçmanın bir yolunu bulabileceğime ve bu zavallı
vahşinin de bana bir biçimde yardım edebileceğine yönelik
birtakım umutlara kapılmıştım.
Robinson Crusoe
233
Cuma’nın benimle birlikte olduğu, konuşmaya ve beni
anlamaya başladığı o uzun süre boyunca kafasına dinsel bilgi
temelleri atmaktan da geri durmuyordum; özellikle de bir
keresinde onu kimin yarattığını sordum. Zavallıcık beni pek
anlayamadığından babasını sorduğumu sandı, ama meseleyi
başka bir yönden ele alarak ona denizi, üstünde yürüdüğümüz
zemini, tepeleri ve ormanları kimin yarattığını sordum.
Bana, “O Benamuckee’dir, hepimizden uzun yaşar,” dedi.
Bu büyük adamın çok yaşlı olması dışında pek bir şeyini
tarif edemedi, “Denizden ya da karadan, aydan ya da yıldızlardan
daha yaşlı.” Ben de ona, bu yaşlı kişi her şeyi yarattıysa
o zaman niye her şeyin ona tapınmadığını sordum. Son
derece ciddi görünüyordu ve katıksız bir masumiyetle şöyle
dedi, “Her şey ona ‘O’ der.” Ona ülkesinde insanların ölünce
nereye gittiklerini sordum. “Evet, hepsi Benamuckee’ye
gider,” dedi. İnsan yiyenler de mi oraya gidiyor diye sordum.
“Evet,” dedi.
Bunun üzerine ona gerçek Tanrı bilgisini öğretmeye koyuldum;
gökyüzünü göstererek, her şeyi yaratanın orada yaşadığını;
dünyayı, onu yarattığı aynı güç ve hükümle yönettiğini;
her şeye kadir olduğunu, bizim için her şeyi yapabildiğini,
bize her şeyi verebildiğini, bizden her şeyi geri alabildiğini
anlattım ve böylece aşama aşama gözlerini açtım. Büyük bir
dikkatle dinledi ve İsa Mesih’in bizi kurtarmak için gönderildiği
inancını, Tanrı’ya dua ediş biçimimizi ve gökyüzünde
bile olsa onun bizi işitebildiği fikrini hoşnutlukla karşıladı.
Bir gün bana güneşin bile ötesinde yaşadığı halde bizi duyabiliyorsa
bizim Tanrı’mızın, daha yakında olduğu halde
onları duyamadığı için kendisiyle konuşmaları gerektiğinde
yaşadığı büyük dağlara çıkmak zorunda kaldıkları kendi Benamuckee’lerinden
daha büyük olması gerektiğini söyledi.
Onunla konuşmak için hiç oraya gidip gitmediğini sordum
ona. “Hayır, hiç genç adam gitmemek. Hep yaşlılar gitmek,”
dedi. Bana açıkladığına göre din adamları sayılabilecek yaşDaniel
Defoe
234
lılarını Oowocakee diye adlandırıyorlardı ve bunlar ‘O’ söylemeye
gidiyorlar (dua etmeyi bu biçimde anlatıyordu) ve
sonra geri gelip Benamuckee’nin ne dediğini aktarıyorlardı.
Buradan çıkarttığıma göre, dünyadaki en cahil putperestler
arasında bile papazlık zanaatı bulunuyordu ve halkın din
adamlarına saygısını korumak için dini gizemli hale getirme
politikası yalnızca Romalılarda değil, dünyanın tüm dinlerinde,
hatta en zalim ve barbar vahşilerde bile vardı.
Kendimi adamım Cuma’nın zihnini bu hilebazlığa
karşı açmaya verdim ve ona, yaşlılarının dağlara gidip
Benamuckee’ye dua edermiş gibi yapmalarının bir aldatmaca,
oradan Tanrı’nın sözleriyle dönmelerinin de bir o
kadar göz boyama olduğunu; herhangi bir yanıt aldılar ya
da orada birisiyle konuştuysalar bile bunun bir kötü ruh olması
gerektiğini anlattım ve ardından da ona şeytan, kökeni,
Tanrı’ya isyan edişi, insana düşmanlığı, bunun nedeni,
oralarda Tanrı’nın yerine, Tanrı olarak kendisine tapılması
için dünyanın karanlık bölgelerine yerleştiğini; insanoğlunun
mahvına yol açmak amacıyla onun gözünü boyamaya
yarayan çeşitli manevralarını; tutkularımıza ve zaaflarımıza
gizlice sızıp bizi kendi kendimizin baştan çıkarıcısı kılmak
ve kendi seçimimizle kendi mahvımıza yol açmamız için
kurduğu tuzağı niyetimize nasıl uydurduğuna ilişkin sıkı bir
söylev çektim.
Beynine şeytan hakkında doğru fikirleri kazımanın Tanrı
kavramını yerleştirmekten daha zor olduğunun farkına vardım.
Doğa bütün savlarımı, hatta bir İlk Neden’in, son sözü
söyleyen, yöneten bir Güç’ün, gizli bir takdiri ilahinin varlığını
kanıtlamakta ve yaratıcımıza saygımızı eşit ve adil bir
biçimde göstermemiz gerektiğini görmekte bana yardımcı
olmuştu. Fakat bir şeytan kavramının, kökeninin, varlığının
ve doğasının ve hepsinden de öte kötülük etmek ve bizi de
böyle davranmaya itmek eğiliminin bu türden bir kanıtı yok
gibiydi ve zavallıcık, son derece doğal ve masum bir soruyla
Robinson Crusoe
235
beni bir kez daha öyle bir şaşırttı ki ne diyeceğimi bilemedim.
Ona epeyce, Tanrı’nın gücünden, kadiri mutlak oluşundan,
günahı sevememesinden, günaha girenleri yakıp kül
eden bir ateş olduğundan; bizi yarattığı gibi dünyayı ve bizi
bir anda yok edebileceğinden söz etmiştim ve o da bütün
bunları büyük bir ciddiyetle dinlemişti.
Daha sonra da ona şeytanın insanların yüreklerine
Tanrı’ya karşı nasıl düşmanlık ekmeye uğraştığını, Tanrı’nın
çizdiği güzel kaderi boşa çıkartmak ve İsa’nın yeryüzündeki
krallığını yerle bir etmek için bütün fesatlığını ve yeteneğini
nasıl kullandığını ve bunun gibi şeyleri anlatıyordum.
“Peki,” dedi Cuma, “Diyorsun ki Tanrı çok güçlü,
çok büyük; şeytandan daha güçlü, daha kudretli değil mi?”
“Evet, evet,” dedim, “Cuma, Tanrı şeytandan daha güçlüdür;
Tanrı şeytandan üstündür ve biz bu yüzden Tanrı’ya,
şeytanı ayaklarımızın altına alalım, onun baştan çıkartmalarına
karşı direnelim, ateşli oklarını savuşturalım diye dua
ederiz.” “Ama,” dedi yeniden, “Eğer Tanrı daha güçlü ve
kötü şeytandan daha kudretliyse niye Tanrı yok öldürmek
şeytanı; böylece o daha fazla kötülük etmemek?”
Bu soruya gerçekten de çok şaşırdım ve sonuçta artık
yaşlı bir adam olsam da din bilgini olarak yeniydim ve bu
konuda yeterince iyi sayılamayacağım gibi, sorun çözmekte
de pek becerikli değildim. Önce ne diyeceğimi bilemedim,
bu yüzden de onu duymamış gibi davrandım ve ne dediğini
sordum, ama sorusunu bir yanıt almayı geçiştirmeyecek kadar
içtenlikle sormuştu; bu yüzden de tıpkı yukarıdaki gibi,
kırık dökük sözcüklerle yineledi. Bu kez kendimi bir nebze
toparlamıştım ve ona şöyle dedim: “Tanrı en sonunda onu
ağır biçimde cezalandıracak; hüküm gününü bekliyor ve hiç
sönmeyen ateşlerde yansın diye onu dipsiz kuyuya atacak.”
Bu Cuma’yı tatmin etmedi; “Sonunda cezasını bulacak!”
anlayabilmek için sözlerimi yineleyerek bana döndü; “İyi de
niçin şeytanı şimdi öldürmemek; neden daha önce öldürmeDaniel
Defoe
236
mek?” “Sen aynı şekilde şöyle de sorabilirsin,” dedim, “Ona
karşı gelip kötü şeyler yaptığımızda Tanrı seni ya da beni
niye öldürmüyor? Tövbe edip bağışlanalım diye esirgiyor
bizi çünkü.” Bir süre bunu zihninde evirip çevirdi. “Peki,
peki,” dedi epey sarsılmış bir halde, “Buna peki; demek ki
sen, ben, şeytan, hepimiz kötü, hepimiz esirgenmek, tövbe
etmek, Tanrı da hepsini bağışlamak.” Bu noktada yine lafı
ağzıma tıkamıştı ve bu da benim için, doğada olup bitenlerin
aklı başında kişileri bir Tanrı bilgisine, yaradılışımız gereği
Tanrı’nın yüce varlığına tapınıp sığınmaya yöneltse de, İsa
Mesih’in öğretisini ve İncil’in kılavuzluğunda bize bahşedilen
kurtuluşu, ancak ilahi bir ilhamın biçimlendirebileceğinin
bir kanıtı oldu. Yani halkına kılavuzluk etsin, kutsasın
diye indirilen efendimiz ve kurtarıcımız Yüce İsa’nın İncil’i,
yani Tanrı Kelamı, kesinlikle Tanrı’nın kurtarıcı bilgisi ve
kurtuluşun yolları bakımından insanoğlunun ruhuna yol
gösterici bilgilerle doludur.
Böylece ben de sanki aniden dışarı çıkmamı gerektiren
bir şey varmış gibi aceleyle yerimden doğrulup, adamımla
aramızdaki tartışmayı saptırdım; ardından da onu uzakça
bir yere bir iş görmeye yollayıp Tanrı’ya beni, bu zavallı
vahşinin ruhunu kurtarmam için doğru şeyler öğretmeye
kadir kılsın diye, yol göstericiliğiyle zavallı cahil yaratığın
yüreğine Tanrı bilgisinin ışığını salmak, kendisini Tanrı düşüncesiyle
uzlaştırmak için yardım etmesi ve bana da bilincini
uyandırabilecek, gözlerini açacak ve ruhunu kurtaracak
Tanrı Kelamı’nı aktarmakta yol göstermesi için ciddiyetle
dua ettim. Yeniden yanıma geldiğinde ona, insanoğlunun
yeryüzünün kurtarıcısı tarafından kurtarılması ve Tanrı’dan
merhamet dileme, İsa Mesih’e inanış gibi, Tanrı tarafından
indirilmiş Kutsal Kitap’ın öğretileri üzerine sıkı bir vaaz
çekmeye giriştim. Sonra da becerebildiğim kadarıyla ona
kutlu Kurtarıcımızın neden melek soyundan değil de İbrahim
Peygamber’in tohumundan yaratıldığını ve bu yüzden
Robinson Crusoe
237
de düşmüş meleklerin kurtuluşta payları olmadığını, İsa’nın
yalnızca İsrailoğullarının kayıp koyunlarıyla benzerlerine
gönderildiğini açıkladım.
Tanrı biliyor ya, bu zavallıcığın eğitiminde uyguladığım
yöntemlerin hepsi bilgiden çok içtenliğe dayalıydı ve itiraf
etmeliyim ki inandığım her şey, önünde açıkça olup biten
şeylerle aynı ilkeye dayanıyordu; bilmediğim ya da daha
önce pek üzerinde düşünmediğim ama arayış içindeyken
doğal olarak aklıma geliveren şeyleri bu zavallıyı bilgilendirmekte
kullandım ve bu sayede de bu meseleleri daha önce
hiç hissetmediğim bir sevgiyle kurcaladım. Bu zavallı, sefil
vahşinin işime yarayıp yaramaması bir yana, bana gönderilmiş
olduğu için şükredecek başka yığınla nedenim vardı:
Üzüntüm hafiflemişti, barınağım gözüme son derece rahat
gözükmeye başlamıştı ve mahkûm olduğum bu münzevi
yaşam üzerinde düşününce kendim de duygulanıp gökyüzüne
bakmakla, beni buraya getiren eli aramakla kalmamış,
yazgının cilvesiyle zavallı bir vahşinin yaşamını ve ruhunu
kurtarıp, ona yaşamı sonsuz kılan İsa’yı tanıyabileceği biçimde
din bilgisi verip bunu Hıristiyan öğretisini aşılayacak
bir araç haline gelmiştim. Demem o ki, bütün bunlar üzerinde
düşündüğümde ruhumun her yerinde gizli bir sevinç
dolaşıyor ve eskiden buraya getirilmemi başıma gelebilecek
belalar içinde en korkuncu diye düşünüp dururken artık sıklıkla
buna seviniyordum.
Geri kalan tüm zamanımı bu minnettar ruh hali içinde
geçirdim ve burada birlikte mükemmel biçimde ve elbet bu
koşullar altında tam mutluluk diye bir şey mümkünse, tam
bir mutluluk içinde geçirdiğimiz üç yıl boyunca Cuma’yla
saatler süren konuşmalarımız da aşağı yukarı buna benzer
şeylerdi. Bu vahşi artık iyi bir Hıristiyan olmuştu, belki
benden bile iyi; her ikimizin de huzurlu ve kendini bulmuş
tövbekârlar olmamızı umuyor, Tanrı’dan bunu diliyordum.
Burada okumak için Tanrı Kelamı’na sahiptik ve Tanrı’nın
Daniel Defoe
238
bize yol gösteren varlığı, İngiltere’de olduğundan daha uzağımızda
değildi.
Ona kutsal metni okurken okuduğum şeyin anlamını
kavrayabilmesi için elimden geldiğince çaba gösteriyordum;
o da ciddi merakı ve sorgulamalarıyla beni tek başıma okuduğum
zamanlarda hiç olmadığım kadar iyi bir din bilgini
olmaya yöneltiyordu. Burada dile getirmeden geçemeyeceğim,
yaşamımın bu münzevi kısmındaki deneyimimden çıkarttığım
bir başka şey de, Tanrı bilgisinin ve İsa tarafından
kurtarılma öğretisinin sonsuz ve anlatılamaz bir kutsanma
olduğunun, Tanrı Kelamı’nda açıkça belirtilmesi ve ulaşılıp
anlaşılması son derece kolay kılınmasıydı. Kutsal metni yalın
biçimde okumam bile beni günahlarımdan dolayı içtenlikle
tövbe etmeye, yaşamla ruhun kurtuluşu için bir kurtarıcı
aramaya, fiili bir dönüşüm geçirmeye ve Tanrı’nın bütün
buyruklarına uymaya yöneltiyor, bu ödevimin yeterince farkına
varmamı sağlıyor ve herhangi bir öğretmen ya da yol
göstericinin, yani bir insanı kastediyorum, yokluğunda da
gerçekleşiyordu. Aynı yalın bilgi bu vahşi yaratığın aydınlanmasını
ve onun ömrümde pek az dengini gördüğüm kadar
Hıristiyan olmasını da sağlıyordu.
Dünyada din hakkındaki bütün çekişmelere, kavgalara,
çatışmalara ve iddialara gelince, kilise yönetiminin öğretileri
ya da buyrukları ne kadar güzel olursa olsunlar bunların
hiçbirisi bizim işimize yaramıyordu ve görebildiğim kadarıyla
da dünyanın geri kalanı için de bu böyleydi. Bize cennetin
kapılarını açan mutlak bir kılavuza, yani Tanrı Kelamı’na
sahiptik ve Tanrı’ya şükürler olsun ki kelamıyla bize öğretip
yol gösteren, bizi gerçeğe götüren ve bizi kelamının buyruğuna
uymamız için hem gönüllü hem de itaatkâr kılan Kutsal
Ruh da bizimleydi. Ben dünyada bu kadar karışıklığa yol
açan dinin tartışmalı noktalarının bilgisine en mükemmel
biçimde sahip olsaydık bile, bunun bize zerre kadar faydası
olmayacağını düşünüyordum. Ama olayları sırasıyla anlatmalı,
her şeyi yerli yerinde ele almalıyım.
Robinson Crusoe
239
Cuma ile birbirimizi daha yakından tanıdıktan ve o da
benim kendisine söylediğim hemen her şeyi anlayıp, kırık
dökük bir İngilizceyle de olsa son derece akıcı biçimde benimle
konuşmaya başladıktan sonra ona kendi hikâyemi, en
azından buraya gelişimle ilgili olan kısmını, burada nasıl ve
ne kadar süre yaşadığımı anlattım. Ona gizemli gelen barut
ve kurşunun sırrını açıklayıp nasıl ateş edileceğini öğrettim.
Ona bir bıçak verdim, buna çok sevindi; sonra da ona
İngiltere’de kullandığımız kemerlere benzeyen bir kemer
yapıp bir de ilik açtım ve bu iliğe assın diye, ona bazı durumlarda
bir silah kadar iyi, başka durumlarda ise çok daha
faydalı olabilen bir de nacak verdim.
Ona Avrupa kıtasını, özellikle de memleketim İngiltere’yi
tarif ettim; nasıl yaşadığımızı, Tanrı’ya nasıl ibadet ettiğimizi,
birbirimize nasıl davrandığımızı ve dünyanın her yanında
gemilerle nasıl ticaret yaptığımızı anlattım. Ona bindiğim
geminin enkazını tarif ettim ve yattığı yeri olabildiğince yakından
gösterdim ama enkaz çok önce tümüyle dağılmış ve
yok olmuştu. Gemiden kaçtığımız zaman bindiğimiz, o zaman
bütün gücümle uğraşıp kendi başıma yerinden kımıldatamadığım,
şimdi ise tümüyle parçalara ayrılmış batık sandalın
kalıntılarını da gösterdim. Bu sandalı görünce Cuma
bir süre durup düşüncelere daldı ve hiçbir şey demedi. Ona
ne düşündüğünü sordum. Sonunda, “Ben görmek böyle bir
sandal, yurduma gelmek,” dedi.
Bir süre onu anlayamadım ama üstünde yeniden düşününce,
sonunda bizimkine benzeyen bir sandalın onun yaşadığı
ülkede kıyıya yanaştığını anladım; açıklamasına göre bu
sandal oraya hava durumu nedeniyle sürüklenmişti. Hemen
bir Avrupa gemisinin onların sahilinde batmış ve sandalın
gevşeyip kıyıya sürüklenmiş olması gerektiğini aklımdan geçirdim,
ama kalın kafalılığımdan enkazdan kaçan adamların
oraya varmış olabilecekleri aklımın ucundan bile geçmedi;
bu yüzden de yalnızca sandalın ayrıntılarının peşine düştüm.
Daniel Defoe
240
Cuma bana sandalı güzelce tarif etti; ancak heyecanla
“Biz beyaz adamları boğulmaktan kurtarmak,” dediğinde
durumu kavradım. Hemen sandalda onun dediği gibi beyaz
adamlar olup olmadığını sordum. “Evet,” dedi, “Sandal
beyaz adam dolu.” Kaç kişi olduklarını sordum. Parmaklarıyla
on yedi olduklarını gösterdi. Sonra başlarına ne
geldiğini sordum. Bana, “Onlar yaşamak, benim ülkede
yerleşmek,” dedi.
Bu durum aklıma yeni düşünceler getirdi, çünkü derhal
bunların benim adamın, artık burasını böyle adlandırıyordum,
karşısında batan geminin adamları olabilecekleri aklıma
geldi; bunlar gemi kayaya bindirdikten ve kaçınılmaz
biçimde batacağı anlaşıldıktan sonra kendilerini sandala
atmışlar ve o vahşi ülkeye, vahşilerin arasına ayak basmışlardı.
Bunun üzerine, bu adamların başlarına gelenler konusunda
onu daha sıkı sorguya çektim. Hâlâ yaşadıklarına
beni temin etti; yaklaşık dört yıldır oradaymışlar, vahşiler
onlara ilişmemiş ve yaşamlarını sürdürmeleri için yiyecek
vermişlerdi. Nasıl olup da onları öldürüp yemediklerini sordum.
“Hayır, onlar kardeş olmak,” dedi ki bunun bir ateşkes
anlaşması anlamına geldiğini kavradım ve ardından da
ekledi, “Yok onlar yemek adamları, savaş kavga olmadan.”
Bunun anlamı da, savaşmazlar ve tutsak almazlarsa hiçbir
insanı yemedikleriydi.
Bu olaydan epeyce bir zaman sonra, bulutsuz bir günde
anakara ya da Amerika kıtasını keşfettiğim tepenin üstündeydik;
Cuma özlemle anakaraya doğru bakarken birden
sevinçle sıçrayıp dans ederek, uzağında olduğumdan bana
seslendi. Ne olduğunu sordum. “Ah, sevinmek!” dedi,
“Memnun olmak! Orada görmek benim ülke, benim halk!”
Yüzünde olağandışı bir sevincin belirdiğini ve gözlerinin
parladığını gördüm, yüzünde sanki yeniden kendi ülkesinde
olmak istiyormuşçasına garip bir heves vardı. Bu
gözlemim, başlangıçta yeni adamım Cuma’ya eskisi kadar
Robinson Crusoe
241
rahat davranmama engel olan derin düşüncelere dalmama
neden oldu; Cuma’nın kendi halkının arasına dönebilse
yalnızca dinini değil, bana karşı yükümlülüğünü de unutacağından,
hemşerilerine benimle ilgili bilgi vermekten geri
kalmayacağından, yüz ya da iki yüz kadarıyla geri gelip
tıpkı savaşta ele geçirdikleri düşmanlarına yaptıkları gibi,
benimle kendilerine güzel bir ziyafet çekeceklerinden hiç
kuşku duymuyordum.
Ama bu zavallı, dürüst yaratığa haksızlık ediyordum,
bunu sonra büyük bir üzüntüyle anlayacaktım. Bununla
birlikte kıskançlığım artıp birkaç hafta sürdüğü için ihtiyatlı
davrandım; ona karşı eskisi kadar yakın ve kibar değildim.
Bunda da hatalıydım, aklına hiç böyle şeyler getirmeyen namuslu,
minnettar zavallı yaratık, sonradan memnuniyetle
kavradığım üzere hem dindar bir Hıristiyan, hem de değerbilir
bir arkadaş olarak erdemli davranışlarını sürdürdü.
Kıskançlığım sürerken, aklından geçirdiğinden kuşkulandığım
yeni düşüncelerden herhangi birini keşfetmek için her
gün ağzını aradığımdan emin olabilirsiniz. Fakat söylediği
her şey öylesine dürüst ve masumcaydı ki kuşkularımı besleyecek
hiçbir şey bulamadım, bütün huzursuzluğuma karşın
sonunda beni tümüyle kendisine inandırdı; huzursuzluğumu
hiç anlamadığından beni aldattığına yönelik herhangi bir
kuşku da duyamadım.
Denizde hava puslu olduğundan anakarayı göremediğimiz
bir gün aynı tepede yürürken ona, “Cuma, kendi ülkende,
kendi halkının arasında olmayı dilemiyor musun?” dedim.
“Evet,” dedi, “ Ben çok mutlu olmak halkımla olmaktan.”
“Ne yapardın orada?” diye sordum. “Yeniden vahşileşir,
insan eti yer ve daha önceki gibi bir vahşi olur muydun?”
Gayet ciddi bir şekilde kafasını salladı, “Hayır, hayır, Cuma
onlara iyi yaşayın der, Tanrı’ya dua edin der; mısır ekmeği,
hayvan eti, süt yiyin der; bir daha yok insan yemek.” “Bak
sen, o zaman da onlar seni öldürür,” dedim. Bunu ciddiyetDaniel
Defoe
242
le düşündü ve ardından, “Hayır, hayır, yok öldürmek onlar
beni, öğrenmeyi sevecek onlar,” dedi. Öğrenmeye heveslenecekler
demek istiyordu. Sandalla gelen sakallı adamlardan
da çok şey öğrendiklerini ekledi. Ardından ona, onların arasına
geri dönüp dönmeyeceğini sordum. Buna gülümsedi ve
o kadar uzağa yüzemeyeceğini söyledi. Ona, kendisi için bir
kano yapabileceğimi söyledim. Eğer ben de gelirsem gideceğini
söyledi. “Ben de mi gideyim?” dedim, “Oraya gidersem
beni yerler.” “Hayır, hayır,” dedi, “Ben izin vermemek onlara
seni yemeye; ben izin vermek onlar çok sevmek seni.”
Onlara, düşmanlarını nasıl öldürdüğümü ve hayatını nasıl
kurtardığımı anlatacağını ve böylece onların da beni sevmelerini
sağlayacağını söylemeye çalışıyordu. Ardından bana,
becerebildiği kadarıyla, canlarını kurtarıp karaya çıkan on
yedi beyaz adama ya da onun dediği gibi sakallı adamlara
ne kadar iyi davrandıklarını anlattı.
İtiraf etmeliyim ki bu andan başlayarak girişimde bulunmayı
ve İspanyol ya da Portekizli olduklarından kuşku
duymadığım o sakallı adamlara katılıp katılamayacağımı
anlamayı kafaya koydum. Eğer oraya varabilirsem, orasının
kıta olması ve benim karaya kırk mil uzaktaki bir ada
yalnız ve yardım almaksızın yapabileceğimden daha iyi koşullarda,
iyi bir ekip oluşturmakla oradan kurtulacak makul
yöntemler bulabilirdik. Böylece birkaç gün sonra karşılıklı
konuşarak Cuma’yı yeniden işe başlattım ve ona kendi ülkesine
dönebileceği bir sandal vereceğimi söyledim, bu nedenle
onu adanın öbür yanında bulunan yelkenlimin yanına
götürdüm; içindeki suyu boşalttıktan sonra (çünkü onu her
zaman suya batırıyordum) getirip Cuma’ya gösterdim ve
ikimiz de sandala bindik.
Onun sandal idaresinde ne kadar becerikli olduğunu ve
benim kadar hızlı gidebildiğini fark ettim. Böylece sandala
bindiğinde ona, “Pekâlâ Cuma, şimdi halkına gidecek miyiz?”
dedim. Bu sözlerim üzerine apışıp kaldı; belli ki sanRobinson
Crusoe
243
dalın o kadar uzağa gidemeyecek kadar küçük olduğunu
düşünüyordu. Ardından da ona daha büyük bir sandalım
olduğunu söyledim; böylece ertesi gün, yaptığım ama suya
indiremediğim ilk sandalın yattığı yere gittim. Bunun yeterince
büyük olduğunu söyledi, ama bu kez de berbat halde
olduğunu gördük; sandala hiç özen göstermediğimden ve
orada yirmi iki, yirmi üç yıl kadar yatıp durduğundan güneş
onu çatlatıp kurutmuştu. Cuma bana bunun gibi bir sandalın
çok işe yarayacağını ve onun deyimiyle, “Çok yeterli
yiyecek, içecek, ekmek” taşıyacağını söyledi.

245
On Altıncı Bölüm
Yamyamların Elinden
Tutsakların Kurtarılması
Bütün bunların sonucunda, onunla kıtaya gitme planlarıma
öyle yoğunlaşmıştım ki gidip en az bunun kadar büyük,
yeni bir sandal yapacağımızı ve onunla evine gidebileceğini
söyledim. Tek sözcük bile etmedi ama son derece
ciddi ve üzgün baktı yüzüme. Derdinin ne olduğunu sordum.
“Sen niye kızgın olmak Cuma’ya? Ne yaptı ben?”
Ne demek istediğini sordum, ona hiç de kızgın olmadığımı
söyledim. “Kızgın değil!” dedi sözcükleri birkaç kez yineleyerek,
“Niye göndermek Cuma’yı benim ülkeye?” “Bak
şimdi,” dedim, “Orada olmak istiyorum diyen sen değil
miydin Cuma?” “Evet, evet,” dedi, “İkimizi de orada dilemek;
efendi olmamak, Cuma da dilememek.” Özetle, oraya
bensiz gitmeyi düşünmüyordu. “Oraya mı gideyim Cuma?”
dedim, “Ne yapacağım orada ben?” Bunun üzerine çabucak
bana döndü. “Sen var çok iyi şeyler yapmak,” dedi, “Vahşi
adamlara iyi, sade, uysal adamlar olmayı öğretmek sen; sen
onlara söylemek bilsinler Tanrı, dua etsinler ve yaşasınlar
yeni bir hayat.” “Ah Cuma!” dedim, “Ne dediğini bilmiyorsun
sen; ben cahilin tekiyim.” “Evet, evet,” dedi, “Sen bana
öğretmek iyi, onlara öğretmek iyi.” “Hayır, Cuma,” dedim,
Daniel Defoe
246
“Sen bensiz gitmelisin; beni burada bırak da eskisi gibi tek
başıma yaşayayım.” Bu söz üzerine yine kafası karışmış gibi
göründü ve taşıdığı nacaklardan birisine koşup aceleyle aldı
ve bana verdi. “Ne yapacağım bunu ben?” dedim ona. “Sen
öldürmek Cuma’yı,” dedi. “Seni niye öldürecekmişim ki?”
dedim. Hızla döndü, “Sen niye göndermek Cuma’yı? Öldür
Cuma’yı, yok göndermek Cuma’yı.” Bunu öyle bir içtenlikle
söyledi ki gözlerinde yaşların biriktiğini gördüm. Özetle,
bana duyduğu sevginin ve içindeki kararlılığın öyle yalın biçimde
farkına vardım ki, ona hem o anda hem de sonrasında
sık sık, eğer benimle kalmaya hevesliyse onu asla bir yere
göndermeyeceğimi söyledim.
Kısacası sözlerinden bana duyduğu derin sevgiyle hiçbir
şeyin onu benden ayıramayacağını çıkarttım; kendi yurduna
dönme arzusu da, tümüyle halkına duyduğu coşkulu sevgisinde
ve benim onlara faydalı olacağıma duyduğu umutta
yatıyordu. Fakat hiç böyle bir heves duymadığımdan, bunu
üstlenmek için ne ufacık bir düşüncem, ne niyetim ne de isteğim
vardı. Yine de orada on yedi sakallı adamın bulunduğuna
ilişkin konuşmamıza dayandırdığım, güçlü bir kurtulma
isteğine kapılmıştım, bu yüzden hiç gecikmeksizin uygun bir
ağaç bulup devirmek ve yolculuğu gerçekleştirmek için büyük
bir periagua ya da kano yapmak üzere Cuma’yla birlikte
çalışmaya gittim. Adada yalnızca periagualar ve kanolar
değil sağlam, büyük teknelerden oluşan ufak bir filo yapmaya
yetecek kadar ağaç vardı ama asıl aradığım, ilk baştakiyle
aynı hataya düşmemek için bittiğinde suya indirebilmemiz
açısından suya yakın bir ağaçtı.
Sonunda Cuma bir ağaçta karar kıldı, çünkü onun hangi
tür ağacın uygun olacağını benden daha iyi bildiğini anlamıştım;
kestiğimiz ağacın, bizim fustic dediğimiz ağaca benzediği,
ya da aynı renk ve kokuyu çok andırdığı için Nikaragua
ağacı ile fustic arası bir şey olduğunu söyleyebilirim
ancak. Cuma sandal yapmak için bu ağacın ortasını yakaRobinson
Crusoe
247
rak oymak istiyordu ama ben ona bu işin aletlerle nasıl yapılacağını
gösterdim. Aletleri nasıl kullanacağını öğrettikten
sonra kolayca yaptı; bir ay süren yoğun bir emekle bitirdik
ve epeyce güzel oldu; özellikle de, ona nasıl kullanacağını
gösterdiğim baltalarımızla dışını kesip yontarak gerçek bir
sandal biçimine soktuğumuz zaman. Fakat sonrasında sandalı
büyük tekerlekler üzerinde santim santim suya götürmek
tam iki haftamıza mal oldu, ama suya indirdikten sonra
yirmi kişiyi kolayca taşıyabilecek durumdaydı.
Suyun içindeyken ve son derece büyük olmasına karşın
adamım Cuma’nın onu ne büyük bir ustalık ve çeviklikle
idare edip döndürdüğünü, kürekle yönlendirdiğini görmek
bende hayranlık uyandırdı. Bu sandalla yola çıkıp çıkamayacağımızı
sordum. “Evet,” dedi, “Onunla gayet iyi gitmek
biz, büyük esen rüzgâra karşın.” Ancak onun hiç bilmediği
başka bir planım vardı ve bu da bir serenle bir yelken yapıp
sandala bir demirle halat koymaktı. Sereni yapmak kolaydı;
bu amaçla oraya yakın bir yerde rastladığım ve adada bol
bulunan dik, genç bir sedir ağacında karar kılarak Cuma’yı
onu kesmesi için işe koştum ve ona nasıl biçim verip düzelteceğine
ilişkin buyruklar verdim. Ama iş yelkene gelince
zorlaşıyordu. Elimde yeterli miktarda eski yelken ya da daha
çok eski yelkenlerin parçaları vardı, ama artık yirmi altı yılı
devirdiklerinden ve gün gelip de onları bu tür bir amaçla
kullanmam gerekeceğini hiç düşünmediğim için korumaya
yeterince özen göstermediğimden, tümünün çürüdüğüne
emindim ve gerçekten de çoğu çürümüştü. Bununla birlikte
oldukça iyi görünen iki parça bularak bunlarla işe koyuldum
ve büyük bir emek harcayıp, iğnesizlikten son derece biçimsiz
bir dikişle sonunda İngiltere’de kırlangıç kanadı yelken
dediğimiz türden, dibindeki bumbaya uygun üç köşeli çirkin
bir şey yaptım ve genellikle bizim gemilerin sandallarında
kullanılan türden kısa bir gönder koydum. Hikâyemin ilk
kısmında anlattığım, Berberistan kıyılarından kaçışımı sağDaniel
Defoe
248
layan sandalda da bunun aynısından bir tane vardı ve en iyi
idare edebildiğim yelken türü buydu.
Direğin ve yelkenlerin düzenlenip ayarlanması işlerini
tamamlamak iki aya yakın zamanımı aldı, çünkü rüzgâr yönüne
dönmemiz gerekirse bize yardımı dokunur diye ufak
bir payandayla bir yelken, daha doğrusu bir pruva yelkeni
yaparak bunları eksiksiz hale getirdim, hepsinden de önemlisi
dümene, onu idare etmek amacıyla bir de kol sabitledim.
Acemi bir gemi işçisinden başkası olmadığım halde yine de
böyle bir şeyin faydasını ve hatta zorunluluğunu bildiğimden
bunu yapmak için çok zahmet çektim ve sonunda becerdim
de; ancak bunu yaparken boşa giden yığınla aptalca
buluşu göz önüne alınca bana neredeyse bir sandal yapmaya
yetecek kadar emeğe mal olduğunu sanıyorum.
Bütün bu işler bittikten sonra adamım Cuma’ya sandalın
idaresine ilişkin ne varsa öğrettim; bir kanoyu kürekle nasıl
götüreceğini çok iyi bilmesine karşın bir yelken ve dümen
kolunun ne işe yaradığından haberi yoktu ve sandalı dümen
kolunun yardımıyla denizde ilerlettiğimi, yelkenin şişip seyrimizin
yönüne göre dolduğunu görünce çok şaşırdı, hatta
basbayağı donakaldı. Ancak sandalı azıcık kullanıp bütün
bunlara alışmasını sağladım ve pek az anlattığım pusula dışında
usta bir denizci haline geldi. Öte yandan havanın az
bulutlu oluşu ve o kesimlerde sisin nadiren ya da hiç bastırmaması
nedeniyle, geceleri yıldızlar ve gündüzleri de kıyı hep
seçilebildiğinden yağmur mevsimi dışında pusula kullanmak
pek gerekmiyordu; zaten o zamanlarda hiç kimse ne karada
ne de denizde burnunun ucunu dışarı çıkartabiliyordu.
Artık buradaki tutsaklığımın yirmi yedinci yılına girmiştim;
gerçi son üç yılda yanımda bu yaratıkla yaşadığım için
barınağım öncekine göre tümüyle farklı bir yere dönüştüğünden,
aslında bu üç yıl tutsaklıktan sayılmamalı. Buraya
ayak basışımın yıl dönümünü tıpkı önceki gibi Tanrı’ya merhametinden
ötürü aynı minnettarlık içinde geçirdim. Şükran
Robinson Crusoe
249
duymak için en başından nedenlerim olsa bile, Tanrı’nın
bana gösterdiği ek kanıtlar ve kolay, çabuk bir biçimde kurtarılacağıma
ilişkin umutlarım dolayısıyla artık daha çok
nedenim vardı. Zira kurtuluşumun çok yakın olduğuna ve
bu yerde bir yıl daha geçirmek zorunda kalmayacağıma dair
düşüncelerime sarsılmaz bir inanç duyuyordum. Yine de her
zamanki kazma, dikme ve çit çekme gibi çiftçilik işlerimi
sürdürdüm. Üzümlerimi toplayıp kuruttum ve her şeyi önceki
gibi yaptım.
Başka zamanlara göre daha çok içeride zaman geçirdiğim
yağmur mevsimi gelip çatmıştı. Yeni sandalımızı, başta
söylediğim gibi sallarımı boşalttığım koya çekerek elimizden
geldiğince güvene alıp sakladık; sular yükseldiğinde onu kıyıya
çekip, adamım Cuma’ya sandalı muhafaza etmeye yetecek
büyüklükte ve yüzdürmeye elverecek derinlikte küçük
bir dok kazdırdım. Ardından sular çekildiğinde uç kısmına
suyu uzakta tutmak için güçlü bir bent yaptık; böylece denizin
gelgitiyle ıslanmadan orada yatacaktı, yağmurdan korunması
için de üstüne yığınla, bir ev damı yapar gibi büyük
ağaç dalı serdik. Bu şekilde maceramıza atılmayı planladığım
kasım ve aralık aylarının gelmesini bekledik.
Kararlaştırdığım mevsim yaklaşıp havanın da ısınmasıyla
planım yeniden aklıma düştüğünden her gün yolculuğa
hazırlanıyordum. Yaptığım ilk iş, yolculuğumuzda kullanmak
üzere belli miktarda erzak hazırlamak oldu; bir iki hafta
içinde doku açarak sandalımızı denize indirmeye niyetlenmiştim.
Bir sabah yine bu türden bir işle meşgulken Cuma’ya
seslenerek deniz kıyısına gidip genellikle haftada bir kez yediğimiz,
hem yumurtalarından hem de etinden yararlandığımız
kaplumbağalardan bulmasını istedim. Cuma gideli fazla
bir zaman olmamıştı ki koşarak geri gelip, dış duvarımın ya
da çitimin üstünden bastığı yeri hissetmeyen birisi gibi atladı
ve daha ben onunla konuşacak zaman bulamadan haykırdı:
“Efendi! Efendi! Bela! Kötü!” “Ne oluyor Cuma?” diye
Daniel Defoe
250
sordum. “Orada,” dedi, “Bir, iki, üç kano! Bir, iki, üç!” Bu
şekilde konuşmasına bakarak altı kano bulunduğuna hükmettim,
ama sorgulayınca altı değil, üç olduğunu anladım.
“Pekâlâ Cuma,” dedim, “Korkma.” Elimden geldiğince onu
yüreklendirdim. Ancak zavallıcığın ölesiye korktuğunu, onu
arayıp bulacaklarını, sonra da doğrayıp yiyeceklerini düşündüğünü
anladım; zavallıcık öyle bir titriyordu ki ne yapacağımı
bilemedim. Becerebildiğimce onu rahatlattım ve benim
de en az kendisi kadar tehlikede olduğumu ve beni de onun
gibi yiyeceklerini söyledim. “Ama Cuma,” dedim, “Onlarla
dövüşmeyi göze almalıyız. Dövüşebilir misin? “Ben ateş
etmek,” dedi, “Ama onlar çok sayıda gelmek.” “Orasına
aldırma,” dedim, “Öldüremediklerimiz de tüfeklerimizden
korkar.” Onu savunursam onun da beni savunup savunmayacağını
ve yanımda durup dediklerimi yapıp yapmayacağını
sordum. “Öl dersen ölürüm efendi,” dedi. Bunun üzerine
gidip bir yudum rom getirdim ve ona verdim; romumu öyle
tutumlu kullanmıştım ki hâlâ büyük bir kısmı duruyordu.
İçtikten sonra her zaman yanımızda taşıdığımız iki av tüfeğini
ufak, tabanca kurşunları kadar büyük saçmalarla doldurup
ona verdim. Sonra dört misket tüfeğini aldım, her birine
iki kesme kurşun ve beş ufak mermi sürdüm, tabancalarımın
ikisini de doldurdum. Büyük kılıcımı her zamanki gibi
kınsız olarak belime astım ve Cuma’ya da baltasını verdim.
Kendimi bu şekilde hazırladıktan sonra perspektif camımı
alıp neler keşfedebileceğimi görmek için tepenin kenarına
çıktım ve camın yardımıyla orada yirmi bir vahşi, üç tutsak
ve üç kano bulunduğunu gördüm. Bu üç insanla kendilerine
zafer sonrası bir ziyafet çekme niyetinde oldukları anlaşılıyordu:
Barbarca bir ziyafet! Fakat anladığım kadarıyla
onlara bundan daha olağan görünen başka bir şey yoktu.
Cuma’nın kaçtığı yerde değil, kıyının alçak olduğu ve sık bir
ormanın neredeyse denizin içine kadar indiği benim koyun
yakınında karaya çıkmışlardı. Bu durum, bu sefilleri buraya
Robinson Crusoe
251
getiren insanlık dışı işlerinin verdiği tiksintiyle birlikte beni
öyle öfkelendirdi ki yeniden Cuma’nın yanına indim ve yanlarına
gidip hepsini öldürmeyi kafama koyduğumu söyleyerek
yanımda olup olmadığını sordum. Artık korkusunun
üstesinden geldiği, verdiğim rom da cesaretini biraz artırdığı
için son derece neşeliydi; bana daha önceki gibi, kendisine öl
dersem öleceğini söyledi.
O öfke nöbeti içinde doldurduğum silahları önceki gibi
aramızda paylaştırdım; Cuma’ya, kuşağına taksın diye bir
tabancayla omzuna asması için üç tüfek verdim, bir tabancayla
öteki üç tüfeği de kendim aldım ve yola koyulduk.
Cebime küçük bir şişe rom koydum ve Cuma’ya da büyük
bir torba dolusu barutla mermi verdim; buyruklarıma gelince,
peşimden ayrılmayıp beni izlemesini ve ben söyleyinceye
kadar herhangi bir şey yapmamasını, ateş etmemesini, kımıldamamasını
ve tek sözcük bile etmemesini tembihledim.
Hem koyu aşmak, hem de ormana girmek için bir mil kadar
sağ tarafıma doğru bir daire çizdim ki böylece perspektif camımla
bakarken fark ettiğim gibi onlara gözükmeden, kolayca
burunlarının dibine kadar sokulabilecektim.
Bu yürüyüşü yaparken eski düşüncelerimin dönmesiyle
kararlılığım da azalmaya başladı; sayıları gözümü korkutmuş
değildi, çıplak, silahsız sefiller olmalarından dolayı tek
başıma bile onlardan üstündüm. Ancak şu düşünce zihnimi
kurcalıyordu: Hangi çağrıya, hangi zorunluluğa uyacak,
hangi sebeple bana karşı hiçbir yanlış yapmamış ya da buna
niyetlenmemiş insanlara saldırıp elimi kana bulayacaktım
ki? Bana zararları dokunmamış, barbarca gelenekleri yine
kendi felaketleri olan, Tanrı’nın dünyanın bu tarafındaki
halklarla birlikte böylesi bir aptallığa, böylesi insanlık dışı
yollara sapmasına göz yumduğu bu insanların yargıcı ve
Tanrısal adaletin uygulayıcısı olmak benim görevim değildi;
Tanrı uygun gördüğünde meseleyi bizzat ele alıp, işledikleri
suçlardan dolayı onları topluca cezalandırabilirdi. Fakat
Daniel Defoe
252
Cuma’nın, düşman ilan edildiği ve bizzat bu halkla savaş
içinde olduğu için bu hakka sahip sayılabileceği, onlara saldırmasının
meşru olduğu, ama aynısını kendim için söyleyemeyeceğim
aklıma geldi. Yürüdüğüm bütün yol boyunca bu
tür şeyler düşüncelerime öyle yakıcı bir baskı yaptı ki yalnızca
gidip barbarca eğlencelerini gözleyebileceğim kadar yaklaşmaya,
sonrasında Tanrı’nın beni yönlendireceği biçimde
davranmaya ve henüz bilmediğim başka bir şey çıkmazsa
onlara karışmamaya karar verdim.
Bu kararla ormana girdim ve hemen ardımdan gelen
Cuma’yla, ihtiyat ve sessizlik içinde ormanın onlardan taraftaki
eteklerine varıncaya, aramızda ağaçlığın yalnızca bir
köşesi kalıncaya kadar ilerledik. Burada sessizce Cuma’yı
çağırıp, ormanın tam ucunda duran büyük bir ağacı göstererek
o ağaca gitmesini ve orada ne yaptıklarını açık seçik
gördüğünde bana haber getirmesini buyurdum. Öyle yaptı
ve hemen geri gelip oradan rahatça görülebildiklerini, hepsinin
de tutsaklardan birini yedikleri ateşin çevresinde toplandığını
ve az ötelerinde birazdan öldürecekleri başka bir
tutsağın eli kolu bağlı kumun üstünde yattığını anlatınca
kan beynime sıçradı. Tutsağın kendi halkından birisi değil,
ülkesine sandalla gelen sakallı adamlardan biri olduğunu
söyledi. Sakallı beyaz adamdan söz edince dehşete kapıldım
ve ağacın yanına giderek perspektif camımın yardımıyla denizin
kıyısında yatan, elleri ayakları saz ya da hasırotuna
benzer şeylerle bağlanmış beyaz bir adam gördüm; bu bir
Avrupalıydı ve giysileri de üzerindeydi.
Bulunduğum yere göre, onların elli metre kadar yakınında,
biraz yaklaşırsam fark edilmeyeceğimi ve onlara bir
kurşun atımının yarısı mesafede bulunabileceğimi kestirdiğim
bir başka ağaç ve ötesinde de ufak bir fundalık vardı;
son derece öfkelenmiş olsam da kendimi tuttum ve yaklaşık
yirmi adım geriye gidip öteki ağaca varıncaya kadar bütün
yolu kaplayan birtakım çalıların arkasında ilerledim; ardınRobinson
Crusoe
253
dan yaklaşık seksen metre ötemde onları tümüyle görmemi
sağlayan ufak bir tümseğe ulaştım.
On dokuz sefil bir araya toplanıp yerde oturduğu ve diğer
ikisini muhtemelen zavallı Hıristiyan’ı kesip parçalayıp,
ateşe getirsinler diye gönderdikleri için artık yitirecek zaman
kalmamıştı ve o ikisi tutsağın ayaklarını çözmek için çömeliyorlardı.
Cuma’ya döndüm. “Şimdi, Cuma” dedim, “sana
ne dersem onu yap.” Cuma yapacağını söyledi. “O zaman,
Cuma,” dedim, “ben ne yaparsam sen de aynısını yap; hiçbir
şeyi kaçırma.” Böylece misket tüfeklerinden biriyle av tüfeğini
yerde doğrulttum ve Cuma da aynısını yaptı ve benim
gibi yapmasını buyurarak öteki misket tüfeğiyle vahşilere
nişan aldım ve sonra hazır olup olmadığını sordum, “Evet,”
dedi. “O halde onlara ateş et,” dedim ve aynı anda ben de
ateş ettim.
Kendinden taraftaki ikisini öldürüp üçünü yaralayan
Cuma benden daha iyi nişan almıştı ve ben de benden taraftakilerin
birini öldürmüş, ikisini yaralamıştım. Korku
dolu bir şaşkınlık yaşadıklarına kuşkunuz olmasın; zarar
görmeyenlerin tümü ayağa fırladılar ama hangi yöne kaçacaklarını
ya da hangi yöne bakacaklarını hemen bilemediler,
çünkü sonlarının ne yönden geleceğini bilmiyorlardı.
Cuma’nın ona buyurduğum gibi dikkatle beni izliyordu;
ilk atışlar yapılır yapılmaz elimdekini yere atıp av tüfeğini
kaptım Cuma da aynısını yaptı; horozu çekip hazırlandığımı
gördü ve yine aynısını yaptı. “Hazır mısın Cuma?” dedim.
“Evet,” dedi. “O zaman ateş et,” dedim, “Tanrı’nın
adıyla!” Bunun üzerine şaşkın sefillerin üstüne yeniden ateş
ettim, Cuma da ateş etti ve tüfeklerimiz kuş saçması ya da
ufak tabanca mermileriyle dolu olduğundan yalnızca ikisini
düşürdük, ama çoğu da yaralanmış olmalıydı, çünkü delirmiş
gibi bağırıp haykırarak kaçışıyorlardı, tepeden tırnağa
kana bulanmışlardı ve çoğu ağır yaralanmıştı, çünkü üçü
daha kısa bir süre sonra düştü.
Daniel Defoe
254
Boşalan tüfekleri yere bırakıp henüz dolu olan diğer misket
tüfeğini elime alırken, “Şimdi, Cuma,” dedim, “Beni
izle,” ve o da büyük bir cesaretle dediğim yaptı; bunun
üzerine ormandan fırlayıp ortaya çıktım, Cuma da hemen
arkamdaydı. Beni gördüklerini anlar anlamaz olabildiğince
yüksek sesle bağırdım ve Cuma’dan da aynısını yapmasını
istedim. Silahlarımı kuşanmış olarak koşabildiğim kadar
hızlı koşarak –pek de hızlı değildim aslında– doğruca onların
oturduğu yerle denizin arasında kumun üstünde yatmakta
olan zavallı kurbanın yanına vardım. Onun işini
bitirmeye hazırlanan iki kasap ilk ateşimizin şaşkınlığıyla
onu bırakmış ve dehşetli bir korkuyla deniz kenarına kaçıp
kanolardan birisine atlamışlardı; kalanlardan üç kişi daha
aynısını yapmıştı. Cuma’ya dönüp öne çıkmasını ve onlara
ateş etmesini buyurdum; anında dediğimi anladı ve onlara
yaklaşmak için kırk metre kadar koşup üstlerine ateş etti,
hepsinin sandalın içinde birbirlerinin üstüne yığıldıklarını
görünce hepsini öldürdüğünü sandım ama ikisinin hemen
yeniden doğrulduğunu gördüm; bununla birlikte ikisini öldürmüş,
üçüncüsünü yaralamıştı, o da ölmüş gibi sandalın
içine düşmüştü.
Adamım Cuma onlara ateş ederken ben de bıçağımı çıkartıp
zavallı kurbanı bağlayan sazları kestim ve elleriyle
ayaklarını çözerek onu ayağa kaldırdım ve Portekiz dilinde
ona kim olduğunu sordum. Latince Christianus diye yanıtladı
ama öyle güçsüz ve halsizdi ki ne ayakta durabiliyor ne de
konuşabiliyordu. İçmesini işaret ederek cebimden şişemi çıkartıp
ona verdim, o da içti; bir parça ekmek verdim, onu da
yedi. Sonra ona hangi ülkeden olduğunu sordum, İspanyol
dedi ve biraz kendisine geldiğinden, yapabildiği tüm işaretlerle
kendisini kurtardığım için bana ne kadar borçlandığını
anlatmaya çalıştı. Kötü İspanyolcamla, “Sinyor,” dedim,
“Sonra konuşuruz, şimdi dövüşmemiz gerek; bir parça gücünüz
kaldıysa şu tabancayla kılıcı alıp saldırın.” Buna pek
Robinson Crusoe
255
sevindi ve silahları eline alır almaz, bunlar kendisine yeni
bir zindelik vermiş gibi öfkeyle katillerinin üstüne atılıp iki
tanesini hemen oracıkta parçaladı; aslına bakarsanız olup
bitenler onlarda tam bir şaşkınlık yaratmış, zavallı yaratıklar
tüfeklerimizin sesinden öyle ürkmüştü ki sırf şaşkınlık ve
korkudan yere düşüyorlardı; yani vücutları ateşimize direnemediğinden
değil, kaçmaya mecalleri olmadığından düşüyorlardı.
Cuma’nın sandalda vurduğu beş kişinin durumu
da farklı değildi; üçü yaralanıp düşerken diğer ikisi de korkudan
düşmüştü.
Saldırmaya hazır kalsın diye tüfeğimi ateş etmeksizin
elimde tutuyordum, çünkü tabancamla kılıcımı İspanyol’a
vermiştim; Cuma’ya seslenip ilk ateş açtığımız ağacın oraya
koşmasını ve orada bıraktığımız boş silahları alıp getirmesini
buyurdum, büyük bir çeviklikle buyruğumu yerine getirdi.
Misket tüfeğimi ona verip kendim de oturup geri kalan
bütün silahları doldurdum ve onlara da tüfek istedikleri zaman
yanıma gelmelerini söyledim. Ben bu tüfekleri doldururken
İspanyol ile ben engellemeseydim onu öldürecekleri
o büyük tahta kılıçlarından birisiyle üstüne saldıran bir vahşi
arasında şiddetli bir çarpışma gerçekleşti. Zayıf düşmesine
karşın, tahmin edilebileceği gibi gözü pek ve yiğit birisi olan
İspanyol, yerliyle uzun süre dövüştü ve kafasında iki büyük
yara açtı. Fakat iri yarı ve kuvvetli bir adam olan vahşi, ona
sokulup bitkin düşmüş İspanyol’u yere yıktı ve bileğini bükerek
kılıcını düşürmeye uğraştı; İspanyol altta kalmasına
karşın akıllıca bir hareketle kılıcı elinden bırakıp kuşağından
tabancayı çekerek vahşiye ateş etti ve ona yardım etmek için
koşan bendeniz daha yanına varamadan oracıkta öldürdü.
O sırada başına buyruk kalan Cuma da elinde baltası dışında
hiçbir silah olmaksızın kaçan sefilleri kovalıyordu; bununla
daha önce yaralanıp düştüklerini söylediğim o üçünün
ve denk geldiği herkesin işini bitirdi; silah almak için yanıma
gelen İspanyol’a av tüfeklerinden birini verdim, bununla iki
Daniel Defoe
256
vahşinin peşine düşüp onları yaraladı ama koşamadığı için
ikisi de elinden kurtulup ormana daldılar; orada da onları
Cuma kovaladı ve birini öldürdü ama ötekisi Cuma’dan
daha çevikti ve yaralı olmasına karşın kendini denize attı
ve kanoyla kaçan ikisine doğru var gücüyle yüzdü. Kanoda
ölüp ölmediğini bilmediğimiz bir yaralıyla birlikte yirmi
bir kişi içinden elimizden kaçabilen hepi topu üç kişiydiler.
Toplamda şöyleydi: Üçü ağacın arkasından ilk ateş ettiğimiz
sıra ölmüştü; ikinci atışta iki; sandalda Cuma’nın öldürdüğü
iki; önce yaralanıp sonra Cuma’nın öldürdüğü iki daha;
Cuma’nın ormanda öldürdüğü bir kişi; İspanyol’un öldürdüğü
üç kişi; şurada burada yaralanıp düşmüş ya da Cuma’nın
kovalarken öldürdüğü dört kişi; birisi eğer ölmediyse yaralı
durumda, kanoyla kaçan dört kişi; hepsi yirmi bir kişi.
Kanodakiler atış menzilinden çıkmak için çok uğraştılar,
Cuma’nın da onlara iki üç el ateş etmesine karşın hiçbirini
vuramadığını gördüm. Cuma onların kanolarından birini
alıp kovalamamız konusunda pek hevesliydi ve aslında,
yurtlarındaki halklarına haberi götürüp belki iki ya da üç
yüz kano ile gelip salt sayı üstünlüğüyle bizi yok edebilirler
korkusuyla ben de son derece endişeliydim; bu yüzden onları
denizde kovalamayı kabul ettim ve kanolarından birine
koşup içine atladım, Cuma’ya da beni izlemesini buyurdum.
Fakat kanoya bindiğimde orada elleri ayakları tıpkı İspanyol’unki
gibi boğazlanmak için bağlanmış ve korkudan neredeyse
yarı-ölü durumda bir başka zavallıyı bulup şaşırdım.
Neler olduğunun farkında değildi, çünkü sandalın kenarından
bakabilecek durumda değildi, öylesine sıkı bağlanmış
ve öyle uzun bir süre bağlı kalmıştı ki gerçekten bir nefeslik
canı kalmıştı.
Hemen onu bağladıkları bükülmüş saz ya da kamışları
kesip doğrulmasına yardım ettim ama ne ayakta durabiliyor
ne de konuşabiliyordu; yalnızca yürek paralayıcı biçimde
inliyordu, anlaşılan hâlâ öldürüleceği için çözüldüğünü sanıRobinson
Crusoe
257
yordu. Cuma yanına gelince onunla konuşmasını ve kurtulduğunu
söylemesini buyurdum ve şişemi çıkartarak zavallı
sefile bir yudum içirttim; kurtuluş haberiyle birlikte bu onu
canlandırdı ve kalkıp sandalın içinde oturdu. Ama Cuma
adamla konuşmak için yanına gidip de yüzüne bakınca birden
onu sarılıp kucakladı ve öpmeye, ağlamaya, gülmeye,
haykırmaya, çevresinde zıplayıp dans etmeye, şarkı söylemeye,
ardından yine ağlamaya, kendi yüzünü ve kafasını
yumruklamaya ve sonra aklını yitirmiş gibi yine çevresinde
zıplayıp şarkı söylemeye başladığını kim görse gözyaşlarını
tutamazdı. Benimle konuşup durumu anlatması için aradan
epey bir zaman geçti ama bir parça kendine geldiğinde bana
onun babası olduğunu söyledi.
Babasını görmesi ve onun ölümden kurtuluşu karşısında
bu zavallı vahşinin gösterdiği coşkunun da, bunun peşinden
sergilediği sevgi selinin de yarısını bile anlatabilmem
benim için kolay bir iş değil, çünkü defalarca bir sandala bir
uzağa gidip durdu: Sandala gittiğinde yanına oturuyor, göğsünü
açıyor ve babasının başını destekleyerek dakikalarca
göğsünde tutuyordu; ardından bağlanmaktan ötürü uyuşup
sertleşmiş kollarını ve ayak bileklerini avuçlarına alıp ovalıyordu;
durumu kavradığımda onunla ovsun diye şişemden
bir parça rom verdim, bu da epey iyi geldi.
Bu olay, öteki vahşileri taşıyan ve artık neredeyse görüş
alanımızdan çıkmış olan kanoyu kovalama işine son
verdirdi ve rüzgârın onların aleyhine, bütün gece boyunca
kuzeybatıdan sert bir biçimde esmesine bakarak kanolarının
dayanamayacağına ve kendi kıyılarına varmak şöyle
dursun yollarının dörtte birini bile kat edemeyeceklerine
hükmettim.
Ama biz Cuma’ya dönersek: Babasıyla öylesine meşguldü
ki bir süre ona dokunmaya kıyamadım. Fakat artık onun
yanından biraz ayrılabileceğini düşündükten sonra onu yanıma
çağırdım, o da zıplayıp gülerek ve keyifle geldi: Ona
Daniel Defoe
258
babasına ekmek verip vermediğini sordum. Kafasını sallayıp,
“Yok; pis köpek hepsini kendi yemek,” dedi. Bunun
üzerine yanımda bu amaçla taşıdığım torbadan ona bir parça
ekmek verdim; ayrıca kendisi için de bir lokma verdim,
ama ağzına bile sürmeyip babasına götürdü. Cebimde iki
üç salkım kuru üzüm de vardı, bundan da bir avuç verdim.
Babasına bu üzümleri verir vermez sandaldan indi ve sanki
büyülenmişçesine öyle bir koşu tutturdu ki o anda ömrümde
gördüğüm en çevik kişi oldu; demem o ki, öyle bir hızla koştu
ki bir anda gözden kayboldu ve ardından seslenip haykırmama
karşın işe yaramadı; çoktan koşup gitmişti. Bir çeyrek
saatin içinde geri geldi, ancak bu kez giderkenki kadar hızlı
değildi ve yakına geldiğinde adımlarının yavaşlığını fark ettim,
çünkü elinde bir şey taşıyordu.
Yanıma geldiğinde babasına su getirmek için bir toprak
ibrik almaya ta eve kadar gittiğini ve iki somun ekmek daha
aldığını anladım; ekmeği bana verdi ama suyu babasına götürdü;
ben de çok susadığımdan bir yudum aldım yine de.
Su, babasını ona verdiğim romdan daha çok canlandırmıştı,
çünkü susuzluktan bitkin haldeydi.
Babası içtikten sonra başka su kalıp kalmadığını öğrenmek
için Cuma’ya seslendim. “Evet,” dedi ve ona kalanı en
az babası kadar susamış olan zavallı İspanyol’a vermesini
buyurdum. Gerçekten epeyce bitkin durumda bulunan ve bir
ağacın gölgesindeki yeşillikte dinlenen İspanyol’a Cuma’nın
getirdiği somunlardan birini de gönderdim; onun da eklemleri
sertleşmiş ve bağlandığı kaba sargıdan dolayı epeyce
şişmişti. Cuma’nın yanına su götürmesiyle doğrulup içtiğini
ve ekmeği alıp yemeye başladığını gördüğüm zaman ben de
yanına gittim ve ona bir avuç kuru üzüm verdim. Herhangi
bir yüzde belirebilecek bütün minnettarlık ve teşekkür ifadesiyle
yüzüme baktı ama öylesine bitkindi ve buna karşın
dövüşürken öylesine çaba harcamıştı ki ayağa kalkamadı;
iki üç kez denedi, ama gerçekten yapamadı, ayak bilekleri
Robinson Crusoe
259
öylesine şişmişti ve kendisine acı veriyordu; bu yüzden kımıldamamasını
işaret ettim ve Cuma’ya babasına yaptığı gibi
onun bileklerini de romla ovdurttum.
Yanımızda kaldığı süre boyunca sevecen zavallıcığın başını,
bıraktığı yerde ve durumda olup olmadığını görmek
için her iki dakikada bir ya da daha az bir sürede babasını
oturur bıraktığı yöne çevirmesini izledim; sonunda babasının
ortalıkta görünmediğini fark etti; bunun üzerine kaygılanıp
tek sözcük etmeksizin koşarken ayağının yere değip değmediğini
kimsenin anlayamayacağı o kendine özgü çevikliğiyle
uçup gitti, ama oraya vardığında babasının kemiklerini
dinlendirmek için uzandığını gördü ve dolayısıyla bunun
ardından Cuma yanıma geldi ve ben de İspanyol’a, kalkabilecek
durumdaysa Cuma’nın kendisine yardım etmesine ve
sandala götürmesine izin vermesini; sonra da onu kendisine
bakacağım barınağımıza taşıyacağını söyledim. Ama yapılı,
güçlü bir adam olan Cuma İspanyol’u sırtına aldı ve sandala
taşıdı ve onu ayakları içeri gelecek biçimde kanonun küpeştesine
yavaşça indirdi. Sonra onu kaldırıp tümüyle içeri
sokarak babasının yanına yerleştirdi; hemen yeniden doğrularak
sandalı çözdü ve rüzgârın epeyce güçlü esmesine karşın
benim yürüyerek varmamdan daha hızlı biçimde kıyıya
doğru kürek çekti; böylece onları sağ salim bizim koyun
ağzına getirdi ve onları sandalda bırakarak öteki kanoyu getirmeye
koştu. Yanımdan geçerken onunla konuştum ve nereye
gittiğini sordum. Bana, “Gitmek daha kano getirmek,”
dedi ve rüzgâr gibi gözden kayboldu ki ne insanın ne de atın
onun gibi koşamayacağından kuşkunuz olmasın. Ben oraya
varmak üzereyken o öteki kanoyu da koya getirdi; böylece
yanımdan esip geçti ve sandaldaki yeni konuklarımıza yardıma
gitti ama ikisi de yürüyebilecek durumda değildi; bu
yüzden zavallı Cuma ne yapacağını bilemedi.
Bir çıkar yol bulmak için düşünmeye başladım ve
Cuma’ya seslenip onları koyun kıyısına oturtmasını ve yanıDaniel
Defoe
260
ma gelmesini istedim; bir süre sonra onları üstüne yatırmak
için bir tür sedye yapmayı akıl ettim ve Cuma’yla ikimiz
bunu aramıza alıp beraberce taşıdık.
Fakat onları duvarımızın yahut kalemizin dışına kadar
götürdüğümüzde öncekinden daha kötü bir sorunla karşılaştık,
çünkü onları duvardan içeri aşırmak olanaksızdı ve
ben de duvarı yıkmamaya kararlıydım; böylece yeniden işe
koyuldum ve Cuma’yla birlikte iki saatlik bir sürede en dıştaki
duvarımızın önündeki açıklık ile diktiğim ağaçlardan
oluşan koruluk arasında eski yelken bezleriyle oldukça güzel
bir çadır yaptık ve üzerini ağaç dallarıyla bir güzel kaplayarak
içine de pirinç sapı gibi elimde bulunan malzemeden
yataklar yapıp altlarına battaniye serdik, üstlerini de yine
battaniyelerle örttük.
Adam artık kalabalıklaşmıştı ve kendimi uyruklardan
yana oldukça zengin sayıyordum ve sıklıkla yaptığım üzere
kendimi bir krala benzetmek son derece keyifli bir düşünceydi.
Her şeyden önce bütün ülke benim kendi mülkümdü;
bundan dolayı kuşku götürmez bir egemenlik hakkına sahiptim.
İkincisi, halkım kusursuz biçimde uysaldı –kesinlikle
bir efendi ve kanun koyucuydum– hepsi de yaşamını bana
borçluydu ve gerekirse kendi canlarını benimki için vermeye
hazırdılar. Üç uyruğum vardı ama üçünün de farklı dinlerden
oluşu dikkate değerdi; adamım Cuma bir Protestan, babası
bir putperest ve yamyam ve İspanyol da bir Katolik’ti.
Bununla birlikte saltanatım altındakilere vicdan özgürlüğü
tanımıştım. Ama bu, işin ayrıntısı.
Tutsaklıktan kurtardığımız bu iki zayıf adama barınak
ve dinlenecek bir yer vererek güvenliklerini sağlar sağlamaz,
onlara biraz tayın hazırlamayı düşünmeye başladım ve ilk
işim, Cuma’ya özel sürümün içinden bir yaşında, oğlakla
keçi arası bir hayvan seçip kesmesini buyurmak oldu;
butlarını kesip küçük parçalar halinde doğradıktan sonra
Cuma’ya bunları kaynattırıp pişirterek et ve et suyundan,
Robinson Crusoe
261
gayet güzel olduğundan kuşku duymayacağınız bir yemek
yaptırttım. İç duvarımın içinde asla ateş yakmadığım için
bunu dışarıda pişirdik, yemeği yeni çadıra taşıdım, orada
onlara bir masa kurup oturdum, ben de yemeğimi onlarla
birlikte yedim ve elimden geldiğince onları neşelendirip yüreklendirdim.
Cuma bana çevirmenlik yapıyordu, özellikle
babasına ve aslına bakarsanız İspanyol’a da, çünkü İspanyol
da vahşilerin dilini oldukça iyi konuşuyordu.
Akşam yemeğimizi yedikten sonra Cuma’ya kanolardan
birini almasını ve gidip zamansızlıktan savaş meydanında
bıraktığımız misket tüfeklerimizle öteki silahlarımızı getirmesini
buyurdum. Ertesi gün de gidip vahşilerin güneşin
alnında duran ve bozulmaya yüz tutmuş cesetlerini gömmesini
istedim; ayrıca barbarca ziyafetlerinin iğrenç artıklarını
da gömmesini buyurdum. Kendimi bu işi yaparken düşünemiyordum;
yok, o tarafa gidersem görmeye bile katlanamazdım.
Bunların hepsini kısa sürede yerine getirdi ve vahşilerin
orada olduklarına dair hiçbir iz bırakmadı; böylece
ben yeniden oraya gittiğimde ormanın o yere bakan ucunu
tanımasam tam olarak neresi olduğunu bile bilemezdim.
Bunların ardından iki yeni uyruğumla ufak bir sohbete
giriştim; önce Cuma’dan, vahşilerin o kanoyla kaçışı hakkında
ne düşündüğü ve direnemeyeceğimiz kadar büyük
bir güçle dönmelerini beklememiz gerekip gerekmeyeceği
konusunda babasını sorgulamasını istedim. İlk düşüncesi
sandaldaki vahşilerin denize açıldıkları gece çıkan fırtınadan
sağ çıkamayacakları, muhakkak boğuldukları ya da kesinlikle
kaybolup gittikleri, güneye ya da öteki kıyılara sürüklendikleri
yönündeydi, ama sağ salim kıyıya varmışlarsa ne
yapacakları konusunda bir şey bilmediğini söyledi. Yine de
uğradıkları saldırıdan, sesten ve ateşten müthiş bir korkuya
kapıldıklarından, halklarına insan eliyle değil, gök gürültüsü
ve şimşek tarafından öldürüldüklerini ve karşılarına çıkan
iki kişinin –yani Cuma ve ben– silahlı adamlar değil onları
Daniel Defoe
262
yok etmek için yeryüzüne inen ruhlar ya da göklerin gazabı
olduğunu anlatacakları görüşündeydi. Bunu iyi biliyordu,
çünkü hepsinin birbirlerine kendi dillerinde bu şekilde haykırdıklarını
duymuştu; onlar için bir adamın ateş attığını,
gök gürültüsüyle konuştuğunu ve o an olduğu gibi elini bile
kaldırmadan belli bir uzaklıktan öldürebildiğini kavramak
olanaksızdı. Yaşlı vahşi haklıydı, çünkü daha sonra başkalarından
öğrendiğime göre, diğerleri bu dört adamın (belli
ki denizden kurtulmuşlardı) anlattıklarından öylesine ürkmüşlerdi
ki, o tılsımlı adaya gidenlerin tanrıların ateşiyle yok
edileceğine inanmışlardı.
Ancak ben bunu bilmiyordum ve epeyce bir zaman süren
kaygılar çektiğimden bütün ordumu hep hazır tuttum, çünkü
artık dört kişiydik ve yüz vahşiye bile herhangi bir anda,
hem de açık alanda saldırmayı göze alırdım.
263
On Yedinci Bölüm
İsyancıların Ziyareti
Bununla birlikte hiçbir kano gözükmeyince gelecekleri
korkusu da kısa zamanda silinip gitti; Cuma’nın babası da
oğlu gibi, eğer gidersem onun halkından yararlanabileceğime
beni temin edince, anakaraya yapacağım yolculuğa ilişkin
eski düşüncelerimi yeniden gündeme aldım.
Ama İspanyol’la yaptığım ciddi bir sohbetin ardından,
gemileri battıktan sonra o tarafta canlarını kurtaran ve sonuçta
vahşilerin arasında barış içinde, ama temel ihtiyaçlardan
yoksun, hatta hayatta kalma açısından bakıldığında oldukça
acıklı bir yaşam süren hemşerileriyle Portekizlilerden
oluşan on altı kişi daha olduğunu anlayınca düşüncelerimi
azıcık askıya aldım. Ona yolculuklarının bütün ayrıntılarını
sordum ve Rio de la Plata’dan Havana’ya giden, çoğunlukla
deri ve gümüşten oluşan yüklerini orada boşaltıp, bulabildikleri
her tür Avrupa malını geri getirmesi buyrulan bir
İspanyol gemisinde olduklarını; gemide başka bir enkazdan
kurtardıkları beş Portekizli denizci olduğunu, gemileri battığında
kendi adamlarından beşinin boğulduğunu ve kendilerinin
de sayısız tehlike ve felaketler atlattıktan sonra açlıktan
ölmek üzereyken her an yenilip yutulmayı bekledikleri yamyamların
kıyılarına ulaştıklarını öğrendim.
Daniel Defoe
264
Yanlarında, barutlarının ve mermilerinin büyük bir kısmı
denizde ıslandığından ve kuru kısmını da karaya ilk çıktıklarında
yiyecek bulmak için harcadıklarından, artık işe
yaramaz halde birkaç silah olduğunu söyledi.
Orada başlarına ne geleceğini düşünüp düşünmediğini
ve kurtulmak için herhangi bir plan yapıp yapmadıklarını
sordum. Bu konuyu epey tartıştıklarını, ama bir sandalları,
sandal yapacak aletleri ve erzakları olmadığından planların
hep gözyaşları ve ümitsizlik içinde sona erdiğini söyledi.
Benden kaçışla ilgili bir teklif alsalardı nasıl karşılayacaklarını
ve burada olsalardı bunu başarıp başaramayacağımız
hakkında ne düşündüğünü sordum. En çok da bana ihanet
etmelerinden ve yaşamım onlara bağlıyken güvenimi kötüye
kullanacaklarından korktuğumu hiç çekinmeden söyledim,
çünkü minnettarlık insanın doğuştan gelen bir erdemi
olmadığı gibi, insanlar zorluklarla karşılaştıklarında çıkar
umdukları zamanların aksine sözlerinden döner. Onların
kurtuluşuna aracılık edip sonrasında beni Yeni İspanya’da*∗
tutsak etmelerinin benim için çok kötü olacağını, herhangi
bir ihtiyaç ya da kaza sonucu oraya düşen bir İngiliz’in kurban
edilmesinin kaçınılmaz olduğunu ve papazların acımasız
pençelerine düşüp Engizisyon karşısına çıkarılmaktansa,
vahşilere teslim edilip diri diri yenmeyi yeğleyeceğimi söyledim.
“Ayrıca,” diye ekledim, “Ötekiler de burada olsalar, o
kadar kişiyle, güneydeki Brezilya ya da kuzeydeki İspanya
sahiline hepimizi götürmeye yetecek büyüklükte bir barka
yapabilirdik.” Fakat ellerine silah verdiğimde onlar da karşılığında
beni zorla kendi halklarının arasına götürürlerse
gösterdiğim iyi niyeti kötüye kullanmış olur ve durumumu
eskisinden de beter hale getirirlerdi.
Büyük bir açıkyüreklilik ve incelikle, epeyce sefil koşullarda
yaşadıklarını ve bundan dolayı da son derece makul
* Sınırları içerinde Meksika ve Orta Amerika da bulunan, dönemin İspanyol
genel valiliği. (ç.n.)
Robinson Crusoe
265
olduklarını, kurtuluşlarına katkıda bulunacak bir insanı
kaba bir biçimde kullanma düşüncesinden uzak duracaklarına
inandığını ve eğer istersem yaşlı adamla birlikte onlara
gidip bu konuyu görüşeceğini ve yeniden geri dönüp bana
yanıtlarını getireceğini, onlara yemin ettirip kumandanları
ve kaptanları sıfatıyla kesin biçimde benim yönetimime gireceklerine
dair anlaşma yapacağını, bana karşı dürüst olacakları
ve benim kabul ettiğim bir Hıristiyan ülke dışında hiçbir
yere gitmeyecekleri üzerine İncil’in ve tüm kutsal şeylerin
üzerine yemin ettireceğini, sağ salim benim niyetlendiğim
ülkenin topraklarına ayak basıncaya dek tümüyle, kayıtsız
şartsız benim buyruklarıma uyacaklarını ve bana onlardan
bu doğrultuda kendi imzalarını taşıyan bir anlaşma getireceğini
söyledi.
Ardından da yaşadığı sürece, ben kendisine buyurmadan
yanımdan asla ayrılmayacağı üzerine önce kendisinin yemin
edeceğini ve hemşerileri arasında ufacık bir güven ihlalinin
baş göstermesi durumunda da kanının son damlasına kadar
benim tarafımı tutacağını söyledi.
Bana onların hepsinin de uygar, namuslu adamlar olduklarını
ve ülkelerine dönmekten umudu tamamen kesmiş,
silahsız, giyeceksiz ve yiyeceksiz biçimde vahşilerin insaf ve
takdirine kalmış olarak, hayal edilebilecek en büyük sıkıntının
içinde yaşadıklarını, kurtulma girişiminde benimle yaşayıp,
benimle öleceklerinden kuşkusu olmadığını anlattı.
Verdiği bu güvenceler üzerine, mümkün olursa onlara
güvenmeyi göze almaya ve yaşlı vahşiyle bu İspanyol’u
onlara teklifte bulunmaları için göndermeye karar verdim.
Ama gitmek için bütün hazırlıklar yapıldığında İspanyol’un
kendisi, bir yandan son derece sağduyu bir yandan da büyük
bir içtenlik barındıran bir itirazda bulundu ki bundan
son derece hoşnut kalmak dışında bir şey gelmedi elimden
ve onun tavsiyesiyle yoldaşlarını kurtarma işini en azından
altı aylığına erteledik. Durum şuydu:
Daniel Defoe
266
Yaşamımı sürdürmek için Tanrı’nın da yardımıyla neler
yaptığımı görmesine yetecek kadar bir süredir, yaklaşık bir
aydır bizimle birlikteydi, ne kadar tahıl ve pirinç stokladığımı
gözleriyle görmüştü; bana gerekenden fazlaydı gerçi,
ama tutumlu kullanılmadığında artık sayısı dördü bulan
aileme yetmezdi, hele dediği gibi halen sağ on altı kişiden
oluşan hemşerileri de gelirse hiç yetmezdi veya en azından
Amerika’daki Hıristiyan sömürgelerinden herhangi birine
gitmek için bir gemi inşa edersek gemimizin erzakını karşılamazdı.
Bu yüzden bana, kendisine ve diğer ikisine biraz
daha toprak kazdırıp buraya ekmek için olabildiğince çok
tohum ayırmamın ve geldiklerinde kendilerine verebileceğimiz
tahılı elde etmek için bir hasadı daha beklememizin yerinde
olacağını düşündüğünü söyledi, çünkü yoksunluk onları
anlaşmazlığa ya da bir zorluktan çıkıp diğerine geçmenin
dışında kurtarılmadıklarını düşünmeye itecek bir dürtü
olabilirdi. “Biliyorsunuz,” dedi, “İsrailoğulları başlangıçta
Mısır’dan kurtarıldıkları için sevinseler de ıssızlığın ortasında
ekmeksiz kaldıklarında kendilerini kurtaran Tanrı’ya bile
isyan etmişlerdi.”
Uyarısı o kadar yerinde, öğüdü o kadar iyiydi ki bağlılığından
duyduğum kadar önerisinden de memnuniyet
duymak dışında bir şey yapamazdım; böylece dördümüz de
kendimizi tahtadan yapılma aletlerimizin izin verdiği ölçüde
toprak kazmaya verdik ve ekim mevsiminin sonu olan
bir ayın içinde, olabildiğince çok toprağı tarlaya dönüştürüp
yirmi iki kile arpayla on altı küp dolusu pirinci, kısacası
ayırdığımız tohumun hepsini ektik: Yani hasat beklediğimiz
önümüzdeki altı ay boyunca, ekim zamanından itibaren hesaplamaya
başlayarak kendimize kıtı kıtına yetecek kadarını
bıraktık, çünkü o memleketin toprağında altı aydan önce
ekin yetişmez.
Artık yeterince kalabalık olduğumuzdan ve sayımız, çok
kalabalık gelmedikleri sürece vahşilerin korkusunu üstümüzRobinson
Crusoe
267
den atmaya yettiğinden, adanın her yanında, nereye gitmek
gerekirse, serbestçe dolaşıyorduk ve kaçış ya da kurtuluş
düşüncesi hep aklımızda olduğundan, bunun yollarını tasarlamamak
en azından benim için olanaksızdı. Bu amaçla
işimize yarayacağını düşündüğüm birkaç ağacı belirledim ve
Cuma’yla babasına bunları kestirttim. Bu işle ilgili düşüncelerimi
açtığım İspanyol’u da göz kulak olup yönlendirmesi
için onların başına koydum. Onlara ne büyük zahmetlerle,
koca bir ağacı tek tek keresteler haline getirdiğimi gösterdim
ve onların da iyi cins meşeden, iki ayak eninde, otuz beş ayak
uzunluğunda ve beş ila on santim kalınlığında bir düzine kadar
kereste çıkartmaları için aynısını yapmalarını buyurdum:
Bunun ne büyük emek gerektirdiğini herkes tahmin edebilir.
Aynı zamanda küçük evcil keçi sürümün sayısını artırmanın
yolunu da buldum; bu amaçla bir gün Cuma’yla
İspanyol’u yolluyor, ertesi gün de Cuma’yla ben olmak üzere
sırayla keçi bulmaya gidiyorduk; bu şekilde geri kalanlarla
birlikte yetiştirmek üzere yirmi civarında oğlak ele geçirdik,
çünkü ne zaman bir anayı vursak oğlaklarını ayırıp sürümüze
katıyorduk. Ama bütün bunların ötesinde, üzüm kurutma
mevsimi geldiğinde güneşe öyle çok üzüm serdirdim ki
şaraplarıyla ünlü Alicante’de yaşasaydık altmış ya da seksen
fıçı doldurabilirdik; bunlar ekmeğimizle birlikte yiyeceğimizin
önemli bir bölümünü oluşturuyorlardı. Bunların epeyce
iyi bir temel besin kaynağı olduğundan hiç kuşkulanmayın,
çünkü bunlar son derece besleyicidir.
Artık hasat zamanıydı ve ekinimiz iyi durumdaydı: Adada
gördüğüm en bol ürün değildi, ama yine de amacımıza
yanıt verecek kadardı, çünkü yirmi iki kile arpadan iki yüz
yirmi kilenin üstünde ürün kaldırmıştık. Pirinçte de aynı
oranda artış olmuştu ki on altı İspanyol adaya gelse bile,
bir dahaki hasada kadar yetecek yiyecek stoklamış durumdaydık.
Yolculuğa çıkmaya hazır olursak bizi dünyanın herhangi
bir yerine götürmeye, mesela Amerika’nın herhangi
Daniel Defoe
268
bir yerine gitmeye yetecek kadar erzakımız da vardı. Tahıl
hasadımızı bu şekilde depolayıp sağlama aldıktan sonra
kendimizi hasır işi yapmaya verdik; yani tahıl saklamak için
büyük sepetler; İspanyol’un eli bu işe oldukça yatkın ve hızlıydı;
ayrıca beni sıklıkla korunmak için böyle işleri hiç kullanmamakla
suçluyordu; bense buna gerek duymamıştım.
Artık beklediğim konuklar için yiyecek sağladığımızdan,
İspanyol’un geride bıraktığı kişilerle ne yapabileceğine bakması
için anakaraya gitmesine izin verdim. Adada karşılaşacakları,
kurtarmak için kendilerine adam gönderecek kadar
iyi bir kişi olan adamı hiçbir biçimde incitmeyeceğine, onunla
kavga etmeyeceğine ya da ona saldırmayacağına, aksine
onun yanında durup onu her türlü duruma karşı savunacağına
ve nereye gideceklerinin tümüyle onun kumandasına
bağlı olacağına dair kendisinin ve yaşlı adamın huzurunda
baştan yemin etmemiş hiç kimseyi buraya getirmemesi yönünde
sıkı bir talimat verdim; ayrıca bunu yazıp imzalayacaklardı.
Kalemleri ve mürekkepleri olmadığını bildiğim
halde bunu nasıl yapacaklarını hiçbirimiz sormadık.
Bu buyruklar altında, İspanyol ve yaşlı vahşi, yani
Cuma’nın babası, geldikleri veya daha çok yenilmek üzere
tutsak olarak getirildikleri diyebileceğimiz kanolardan birisiyle
yola çıktılar.
Her birine, tutumlu kullanmalarını ve acil durumlar dışında
başvurmamalarını tembihleyerek üstünde bir çakmaktaşı
bulunan birer misket tüfeğiyle yaklaşık sekiz atımlık barut
ve fişek verdim.
Bunlar artık yirmi yedi küsur yıla ulaşmış tutsaklıktan
kurtuluşumu göz önünde tutarak attığım ilk adımlar olduğu
için keyifli işlerdi. Onlara, kendilerine günlerce ve İspanyollara
da yaklaşık sekiz gün yetecek kadar ekmek ve kuru
üzüm verdim ve iyi yolculuklar dileyerek, dönüşlerinde kıyıya
çıkmadan önce geri geldiklerini anlamamı sağlayacak bir
işaret vermeleri yönünde anlaşıp yolcu ettim.
Robinson Crusoe
269
O gün dolunayda, uygun bir rüzgârla, benim hesabıma
göre ekim ayında yola çıktılar ama tam gününü bilemiyordum
zira günleri bir kez şaşırdıktan sonra bir daha hiç
toparlayamamıştım; yılların doğru olduğundan bile emin
değildim; gerçi sonradan hesabımı gözden geçirdiğimde yılların
kaydını doğru tuttuğum anlaşılacaktı.
Tarihte benzeri işitilmemiş, tuhaf ve öngörülemez bir
olay işin içine girdiğinde, en az sekiz gündür onları bekliyordum.
Adamım Cuma koşarak gelip, “Efendi, efendi, onlar
gelmek, onlar gelmek!” diye bağırdığında derin bir uykudaydım.
Sıçrayıp kalktım ve tehlikeden habersiz, giysilerimi üstüme
geçirir geçirmez, artık sık bir ormana dönüşen ufak
koruluğumdan çıktım; tehlikeyi hiçe sayıp, âdetim olmadığı
üzere silahsız çıkmıştım ama gözlerimi denize çevirip bir
buçuk mil kadar uzakta kıyıya yönelmiş, yelkeni açık ve
epeyce uygun bir rüzgârla yaklaşan bir sandal görünce şaşırdım:
Ayrıca kıyının uzandığı taraftan değil de adanın en
güney ucundan geliyordu. Bunun üzerine Cuma’yı çağırdım
ve bunların bizim beklediğimiz kişiler olmadığını ve henüz
dost mu düşman mı olduklarını bilemediğimizi söyleyerek
saklanmasını buyurdum.
Ardından bir şey anlayıp anlayamayacağımı görmek için
gidip perspektif camımı aldım, bir şeylerden endişelendiğimde
ve fark edilmeden gözetlemek istediğim zamanlarda
yaptığım gibi merdiveni dışarıya çıkartarak tepenin üstüne
çıktım.
Daha tepenin üstüne yeni ayak basmıştım ki bir geminin
benden iki buçuk mil uzaklıkta güney-güneydoğuda demir
attığını gördüm; kıyıdan ancak bir buçuk mil açıktaydı.
Gözlediğim kadarıyla bunun bir İngiliz gemisi ve sandalın
da bir İngiliz filikası olduğu belliydi.
Şaşkınlığım anlatılacak gibi değildi; bir gemi görmenin,
hem de içinde kendi yurttaşlarımın ve dolayısıyla dostlaDaniel
Defoe
270
rın olduğuna inanmaya her türlü nedenimin bulunduğu
bir gemi görmenin tarifsiz sevincine karşılık, içimde bana
tedbiri elden bırakmamamı öğütleyen birtakım gizli kuşkular
–nereden geldiklerini söyleyemeyeceğim– dolaşıyordu.
Öncelikle burasının İngiliz ticaret rotasında olmadığını, bir
İngiliz gemisinin dünyanın bu tarafında ne aradığını düşündüm,
onları buraya sürükleyecek fırtınalardan da bahsedilemeyeceğini
bildiğimden, eğer bunlar gerçekten İngilizlerse,
buraya büyük olasılıkla hayırlı bir iş için gelmediklerini ve
hırsızlarla katillerin eline düşmektense eskisi gibi devam etmem
gerektiği sonucuna vardım hemen.
Bazı gizli tehlikelerin gerçekliğine pek inanamayacağı
durumlarda bile, insanın içine doğan ipucu ve uyarıları hiç
kimse yabana atmasın. İçimize doğan bu tür ipucu ve uyarıları
pek az kişi inkâr edebilir sanırım; bunlar görünmeyen
bir dünyanın ve ruhlarla iletişim kurmanın kesin kanıtlarıdır
kuşkusuz; eğer bunlar bizi tehlikeye karşı uyarma eğilimi
gösteriyorsa, neden bunların dostça bir kaynaktan (bu kaynağın
yüce mi, aşağı ya da tabi mi olduğu sorunumuz değil),
bizim iyiliğimiz için geldiğini varsaymayalım ki?
Önümdeki sorun beni bu akıl yürütme konusunda epeyce
haklı çıkartıyor, çünkü nereden gelirse gelsin bu gizli uyarıyla
önlem almamış olsaydım, birazdan göreceğiniz gibi
kaçınılmaz biçimde işim bitecek ve öncekinden de beter duruma
düşecektim.
Güvenli biçimde karaya çıkmak için sokulabilecekleri bir
koy arıyorlarmış gibi kıyıya yaklaştıklarını görünce orada öylece
duruşumu daha fazla uzatmadım; öte yandan, yeterince
yaklaşmadıkları için bir zamanlar sallarımı yanaştırdığım
koyu göremeyip, sandallarını benden yarım mil ötede kumsala
doğru yaklaştırdılar ki böylesi benim için daha iyiydi, çünkü
öbür türlü tam kapımın ağzı diyebileceğim bir yerde karaya
çıkacaklar ve kısa süre sonra da beni kalemden zorla çıkarıp,
belki de neyim var neyim yok hepsini talan edeceklerdi.
Robinson Crusoe
271
Kumsala çıktıklarında bunların, en azından çoğunun İngiliz
olduğunu görüp tümüyle rahatladım; bir ikisini Hollandalı
sandım ama öyle olmadıkları anlaşıldı; silahsız gördüğüm
ve bağlanmış olduklarını sandığım üçüyle beraber on
bir kişiydiler ve ilk dört ya da beşi kumsala atladıklarında
bu üçünü sandaldan tutsak olarak çıkardılar: Üçünden birinin
hararetli, hatta bir tür abartıya varan biçimde uzlaşma,
üzüntü ve ümitsizlik içeren jestler yaptığını kavradım; anlayabildiğim
kadarıyla öteki ikisi bazen kollarını havaya kaldırıp
durumdan endişeli görünseler de ilki kadar değillerdi.
Bu görüntü karşısında tümüyle aklım karıştı ve buna ne
anlam vereceğimi bilemedim. Cuma bana becerebildiğince
İngilizce seslendi, “Aman Efendi! Gördün mü, İngilizler de
yemek insan tıpkı vahşi adamlar gibi.” “Niye Cuma?” dedim,
“Onları yiyeceklerini mi düşünüyorsun?” “Evet,” dedi
Cuma, “Onları yiyecekler.” “Hayır, hayır,” dedim, “Cuma,
korkarım onları katledecekler ama yemeyeceklerinden emin
olabilirsin.”
Bütün bu süre zarfında, tutsakların her an öldürülmelerini
bekleyerek manzaranın dehşetiyle titreyip durmak
dışında, meselenin ne olduğuna ilişkin hiçbir şey düşünmemiştim;
canilerden birinin denizcilerin bahriye kılıcı dediği
türden koca bir kılıcı, zavallı adamlardan birine vurmak için
kaldırdığını gördüğümde damarlarımda dolaşan tüm kanım
dondu ve zavallının düştüğü anı görmeyi bekledim.
O anda İspanyol’la beraberinde giden yaşlı vahşinin ya
da benim, bir yolunu bulup görünmeden burunlarının dibine
sokulmuş olmamızı yürekten diledim, ellerinde hiç ateşli
silah görmediğim için bu üç adamı kurtarabilirdim. Fakat
aklıma başka bir şey geldi.
Üç adamın küstah denizciler tarafından uğradığı zalimce
muameleyi izledikten sonra, heriflerin sanki adanın içlerini
görmek istercesine adaya dağıldıklarını gözledim. Öteki üç
adamın da canları nereye isterse oraya gidebilecek durumDaniel
Defoe
272
da olmalarına karşın üçünün de epeyce düşünceli biçimde,
ümitsiz insanlar gibi yere oturduğunu gördüm.
Bu durum aklıma kıyıya ilk ayak bastığım ve çevreme
bakınmaya başladığım günkü ruh halimi getirdi; nasıl da
kendimi bırakmış; çevreme nasıl da dehşetle bakmıştım; nasıl
korku dolu endişeler içerisindeydim ve bütün gece vahşi
hayvanlarca yenilme korkusuyla nasıl da ağacın üstünde sabahlamıştım.
Benim o gece, talihin cilvesi ve gelgitle karanın yakınına
sürüklenen gemiden alacağım ve o andan sonra uzun bir
süre beslenip yararlanacağım şeyler hakkında hiçbir şey bilmediğim
gibi, bu üç zavallı terk edilmiş adam da kurtuluşun
ve gerekli şeylerin ne kadar yakınlarında olduğunu bilmiyorlardı;
kaybolduklarını, durumlarının da umutsuz olduğunu
sanırken aslında güvendeydiler.
Aslında dünyada gözümüzün önünde duranların pek
azını görürüz. Dünyanın Yüce Yaratıcısı’na içtenlikle güvenmek
için pek çok nedenimiz de var: Asla yarattıklarını mutlak
bir yoksunluğa terk etmez, tersine en kötü koşullarda
bile şükredecekleri bir şeyler verir, bazen kurtuluşa sandığımızdan
daha yakınızdır, hatta yıkımımıza yol açacakmış
gibi görünen araçlar kurtuluşumuzu getirir.
Bu insanlar karaya çıktıklarında tam denizin yükselme
zamanıydı; ne tür bir yerde olduklarını görmek için ihtiyatsızca
dolanıp dururken epey vakit harcadılar ve deniz sandallarının
bulunduğu yeri sığlaştırarak epey çekildi.
Sonradan anladığıma göre sandalda içkiyi biraz fazla kaçırıp
uyuyakalan iki adam bırakmışlardı; diğerinden daha
önce uyananı, sandalın kımıldayamayacak kadar sığda kaldığını
anlayınca diğerlerine seslendi: Bunun üzerine hepsi
kısa sürede sandalın yanına geldi, ama sandalın ağırlığı, o
taraftaki kumların bataklık gibi yumuşak ve balçıklı olması
yüzünden itmeye güçleri yetmedi.
Robinson Crusoe
273
Bu koşullar altında, belki de bütün insanoğlu içinde sağduyu
bahşedilen az sayıdaki gerçek denizciler gibi vazgeçip
yeniden karaya yöneldiler; içlerinden birinin diğerine yüksek
sesle, hepsini sandalın yanından çağırarak, “Niye boş vermiyorsun,
Jack? Sonraki gelgitle nasıl olsa yüzer;” dediğini
işittim ve bu sözlerle hangi milleten olduklarına ilişkin tahminim
tümüyle doğru çıktı.
Bütün bu zaman zarfında kalemden dışarı, tepenin üstündeki
gözetleme yerimden daha öteye adım atmaya cesaret
edemeden her şeyi yakından izledim ve kalemin ne kadar
iyi gizlendiğini düşündüm. Sandalın on saatten önce yeniden
yüzemeyeceğini biliyordum; o zaman da karanlık basmış
olurdu ve onları izleyip, konuşmalarını duymak için daha
rahat olurdum.
Bu zaman zarfında kendimi önceki gibi bir kavgaya hazırladım,
ancak karşımda öncekinden daha farklı türden bir
düşman bulunduğunu bilerek bu kez daha ihtiyatlı davrandım.
Harika bir nişancı olmasını sağladığım Cuma’ya da
silahlanmasını buyurdum. Kendime iki av tüfeğini alıp üç
misket tüfeğini ona verdim. Aslında görüntüm epeyce vahşiydi;
sözünü ettiğim büyük başlıkla heybetli keçi postundan
ceketim üstümdeydi, yanımdan sallanan kınsız bir kılıç, kemerimde
iki tabanca ve her iki omzumda birer tüfek.
Yukarıda değindiğim gibi planım karanlıktan önce saldırmamaktı,
ama saat iki sularında ortalık kavrulmaya başlayınca
hepsinin ormana doğru gittiklerini ve düşündüğüm
gibi, uzanıp uyuduklarını fark ettim. O halde uyuyamayacak
kadar endişeli, üç zavallı adam da benden çeyrek mil
kadar uzakta ve diğerlerinin görüş alanında olmayan büyük
bir ağacın gölgesi altında oturuyordu.
Bunun üzerine kendimi onlara göstermeye ve durumları
hakkında bir şeyler öğrenmeye karar verdim; adamım
Cuma belirli bir uzaklıkta, silahlarıyla tıpkı benim gibi heybetli
ama tam anlamıyla benim gibi bir hortlak görüntüsü
Daniel Defoe
274
vermeden ardımdan gelirken, yukarıda söz ettiğim gibi derhal
yola koyuldum.
Görünmeden olabildiğince yakınlarına sokuldum ve içlerinden
hiçbiri beni görmeden, İspanyolca olarak yüksek
sesle seslendim, “Beyler, siz kimsiniz?”
Sesim üzerine ayağa fırladılar ama beni ve kaba saba
görüntümü gördüklerinde on misli şaşırdılar. Hiçbir yanıt
vermediler, ama İngilizce konuştuğumda onları kaçmak üzereyken
durdurduğumu anladım. “Beyler,” dedim, “Halime
şaşırmayın; belki de ummadığınız bir anda yakınınızda duran
bir dosta sahipsinizdir.” “Şu halde, dosdoğru göklerden
gönderilmiş olmalı,” dedi bana içlerinden birisi epeyce ciddi
bir tavırla şapkasını çıkartarak; “Çünkü bizim durumumuz
bir insanın yardım edebileceğinin ötesine geçti.” “Bütün yardım
Tanrı’dandır bayım,” dedim, “ Ama bir yabancının size
yardım etmesine izin verir misiniz? Belli ki büyük bir sıkıntı
içindesiniz. Karaya çıktığınızda gördüm sizi ve yanınızdaki
zorbalardan birine bir şey demeye kalkıştığınızda, içlerinden
birinin öldürmek için size kılıç çektiğini gördüm.”
Afallamış görünen zavallı adam yüzünden akan yaşlarla
titreyerek döndü, “Tanrı’yla mı yoksa insanla mı konuşuyorum?
Bu sahici bir insan mı yoksa melek mi?” “Hiç merak
etmeyin bayım,” dedim, “Tanrı sizi kurtarmaya bir melek
yollasaydı, benden çok daha iyi giyimli ve başka türlü silahlanmış
olurdu; lütfen korkularınızı bir yana bırakın; ben bir
insanım, İngiliz’im ve size yardım etmeye can atıyorum; gördüğünüz
gibi bir tek hizmetkârım var; silahlarımız ve cephanemiz
var; çekinmeden söyleyin bize, size hizmet edebilir
miyiz? Nedir durumunuz?”
“Bizim durumumuz bayım,” dedi, “Katillerimiz bu kadar
yakınımızdayken anlatamayacağımız kadar uzun, ama
uzun lafın kısası ben o geminin kaptanıydım; adamlarım
bana isyan ettiler, beni öldürmemeye güç bela razı oldular ve
sonunda beni bu ıssız adada, kimsenin yaşamadığı inancıyla
Robinson Crusoe
275
ölmeyi beklediğimiz bu yerde bu iki kişiyle birlikte karaya
çıkardılar; birisi ikinci kaptanım, ötekisi de bir yolcu, hâlâ
da burası için ne düşüneceğimizi bilmiyoruz.”
“Bu zorbalar, düşmanlarınız neredeler?” diye sordum,
“nereye gittiklerini biliyor musunuz?” “Oraya uzandılar,
bayım,” dedi bir ağaçlığı göstererek; bizi görürler ve sizinle
konuştuğumuzu işitirler diye korkudan kalbim sıkışıyor; görürlerse
mutlaka hepimizi öldürürler.”
“Ateşli silahları var mı?” dedim. “Birini sandalda bıraktıkları
iki av tüfeği var yalnızca,” diye yanıtladı. “İyi o
zaman,” dedim, “Siz gerisini bana bırakın; görüyorum ki
hepsi uyuyor; hepsini öldürmek kolay bir iş; yoksa onları
tutsak etmemizi mi yeğlersiniz?” Bana içlerinde acıma göstermenin
pek güvenli bir iş sayılmayacağı gözü dönmüş iki
caninin bulunduğunu anlattı, ama bunlar sağlama alınırsa
geri kalanların hepsinin işinin başına döneceğine inanıyordu.
O ikisinin hangileri olduğunu sordum. Bu uzaklıktan
onları seçemiyordu ama vereceğim her buyruğa uyacaktı.
“Peki,” dedim, “Haydi uyandırmadan onların görüş ya da
işitme alanından çekilip öyle karar verelim.” Böylece ağaçlar
bizi onlardan gizleyene dek peşimden geldiler seve seve.
“Bakın bayım,” dedim, “Eğer sizi kurtarma riskine girersem
iki koşul üstünde benimle anlaşmaya var mısınız?”
Hem kendisinin ve hem de eğer kurtarılırsa gemisinin her
konuda tümüyle benim tarafımdan yönetilip kumanda edileceğini
ve eğer gemi kurtarılamazsa kendisini dünyanın neresine
gönderirsem göndereyim son nefesine kadar benimle
olacağını söyleyerek teklifimi bekledi, ötekiler de bunları
yineledi.
“Pekâlâ,” dedim, “Yalnızca iki koşulum var; birincisi bu
adada benimle kaldığınız sürece hiçbir yetkiniz yok ve eğer
elinize silah verirsem hangi koşullar altında olursak olalım
onları iade edecek, bana ve adaya zarar verecek hiçbir şey
yapmayacak, bu sırada benim buyruklarıma uyacaksınız;
Daniel Defoe
276
ikincisi gemi kurtulursa beni ve adamımı İngiltere’ye yol parası
istemeden götüreceksiniz.”
Bu son derece makul isteklere uyacağına, yaşadığı süre
boyunca yaşamını bana adayacağına ve her koşul altında
bunun için müteşekkir olacağına dair insan hayal gücünün
ya da inancının bulup çıkartabileceği tüm güvenceleri verdi.
“İyi o zaman,” dedim, “İşte size barut ve fişekle birlikte
üç misket tüfeği; ne yapmamız gerektiğini bana siz söyleyin.”
Elinden gelen her biçimde minnettarlık gösterilerinde
bulundu, ama bütün yönlendirmeleri bana bıraktı. Herhangi
bir şeye kalkışmanın epeyce zor olduğunu söyledim ona,
ama düşünebildiğim en iyi yöntemin onlar yatarken üstlerine
bir defada ateş etmek olacağıydı ve ilk yaylım ateşinde ölmezler
ve boyun eğmeye yanaşırlarsa onları kurtarabilirdik,
böylece her şeyi Tanrı’nın yazgısına bırakmış olurduk.
Son derece alçakgönüllülükle eğer elinden gelse hiçbirini
öldürmek istemediğini söyledi. Fakat iflah olmaz caniler ve
gemideki isyanın elebaşı olan ikisi kaçarsa işimizi bitirmiş sayılmazdık,
çünkü gemiye gidip bütün mürettebatı getirerek
hepimizi yok ederlerdi. “İyi o halde,” dedim, “Gereklilik benim
önerimi haklı kılıyor, çünkü hayatımızı kurtarmamızın
tek yolu bu.” Bununla birlikte onun kan dökme konusunda
hâlâ çekimser kaldığını görerek kendi başlarına gitmelerini
ve uygun gördükleri biçimde halletmelerini söyledim.
Biz bu tartışmanın ortasındayken içlerinden bazılarının
uyandığını duyduk, hemen ardından ikisinin ayağa kalktığını
gördük. Bunların isyanın elebaşları olup olmadıklarını
sordum. “Hayır,” dedi. “İyi o halde,” dedim, “Bunların kaçmalarına
göz yumabilirsiniz, öyle görünüyor ki Tanrı onları
canlarını kurtarsınlar diye uyandırmış. Şimdi,” dedim,
“Eğer kalanları elinizden kaçırırsanız bu sizin hatanız olur.”
Bu lafım üzerine kendine gelip eline tutuşturduğum misket
tüfeğini aldı ve belinde bir tabanca, her birinin elinde
birer av tüfeği bulunan iki yoldaşıyla birlikte harekete geçti;
Robinson Crusoe
277
yanındakilerden önden giden ikisi biraz gürültü yaptı; bunu
duyan uyanık denizcilerden birisi dönüp onların geldiklerini
görerek geri kalanlara haykırdı ama artık çok geçti, çünkü
haykırdığı anda ateş ettiler. Fakat iki adam ateş etmiş, kaptan
akılı davranıp barutunu muhafaza etmişti. Tanıdıkları
adamlara öyle iyi nişan almışlardı ki birisi hemen oracıkta
ölmüş, öteki de ağır yaralanmıştı, ama ölmediği için ayağa
kalkmaya çalıştı, diğerlerini yardıma çağırdı, ama ona doğru
giden kaptan, yardım çağırmak için çok geç kaldığını,
alçaklığını bağışlatmak için Tanrı’ya seslenmesi gerektiğini
söyledi ve onu tüfeğinin dipçiğiyle yere serdi; bir daha sesi
çıkmadı adamın. Üç kişi daha vardı ve birisi hafif yaralanmıştı.
O sırada ben geldim, içinde bulundukları tehlikeyi ve
direnmenin anlamsızlığını görünce af dilediler. Kaptan onlara,
işledikleri ihanet suçundan pişman olduklarına dair
güvence verirlerse, geminin ele geçirilmesi ve sonrasında da
geldikleri Jamaika’ya geri götürülmesi sırasında kendisine
sadık kalacaklarına yemin ederlerse canlarını bağışlayacağını
söyledi. İçtenliklerine dair arzu edilebilecek her türden
taahhütlerini sundular ve inanmaya istekli olan kaptan da,
yalnızca adada bulundukları süre boyunca ellerini ve ayaklarını
bağlı tutmalarını buyurmam dışında hiçbir şeye karşı
çıkmadığım için canlarını bağışladı.
Bu iş yapılırken Cuma’yı ikinci kaptanla birlikte ele geçirip
küreklerle yelkenleri getirmeleri için sandala gönderdim,
öyle de yaptılar. Çok geçmeden ötekilerden ayrılmış –öyle
yapmaları da hayırlarına olmuştu– üç başıboş adam tüfek
seslerini duymaları üzerine geri geldi ve önceleri tutsakları
durumundaki kaptanın artık galipleri olduğunu görünce
boyun eğip bağlanmaya razı oldular ve böylece zaferimiz
tamamlandı.
Geriye kaptanla benim birbirimizin durumunu sorgulamamız
kalmıştı. Önce ben başladım ve özellikle de büyük
bir şans eseri erzak ve cephaneye kavuştuğum kısmını hayDaniel
Defoe
278
retler içinde kalarak dinlediği öykümün tamamını anlattım;
aslında öyküm bütünüyle bir mucizeler toplamından oluştuğu
için onu derinden etkiledi. Ama hikâyemden yola çıkarak
kendi durumunu gözden geçirip benim orada, onun hayatını
kurtarmam için yaşatıldığım sonucuna varınca, gözlerinden
yaşlar süzüldü ve bir tek sözcük daha konuşamadı. Söyleşimiz
sona erdikten sonra onu ve iki adamını çıktığım yere,
yani evin tepesine yönelterek daireme götürdüm, karınlarını
doyurdum ve o yerdeki upuzun yaşantım süresince icat ettiğim
şeylerin hepsini gösterdim.
Onlara gösterdiğim her şey, anlattıklarım, hepsi şaşkınlık
vericiydi ama kaptan hepsinden çok kaleme ve yirmi yıl
önce dikildikleri ve ağaçlar burada İngiltere’dekinden çok
daha hızlı büyüdükleri için artık son derece sık –ve küçük
dolambaçlı geçidim haricinde hiçbir yerden geçit vermeyen
ufak bir ormana dönüşmüş– bir ağaçlığın ortasında kendimi
gizleyişime bayıldı. Burasının benim kalem ve evim olduğunu,
ama kırda da pek çok prensinki gibi gerektiğinde
sığınabileceğim, kendisine başka bir zaman göstereceğim bir
yerim olduğunu da anlattım. Fakat o anki işimiz gemiyi nasıl
ele geçireceğimizi düşünmekti. Bu konuda bana hak verdi
ama gemide uğursuz bir komploya kalkışarak yaşamlarını
kanun önünde tehlikeye atmış ve bu yüzden de eğer boyun
eğerlerse İngiltere’ye veya İngiliz sömürgelerinden birisine
varır varmaz darağacına gideceklerinin bilinci ve ümitsizliğiyle
epeyce bilenmiş durumda yirmi altı kişinin daha bulunduğu,
bizim gibi az sayıda kişinin herhangi bir saldırıya
kalkışması söz konusu olmayacağı için yapabileceklerimiz
konusunda aklına hiçbir şey gelmediğini söyledi.
Bir süre söylediği şeyler üstünde kafa yordum ve bunun
son derece makul olduğunu, dolayısıyla gemideki adamları
üstümüze çullanıp bizi yok etmelerine fırsat vermeden tuzağa
düşürüp, şaşırtacak bir şeylere hızla karar verilmesi
gerektiğini anladım. Bunun üzerine kısa bir süre içinde arkaRobinson
Crusoe
279
daşlarının ve sandalın başına ne geldiğini merak edecek mürettebatın,
mutlaka onları aramak için öbür sandalla kıyıya
çıkacağı, belki tümüyle silahlı gelecekleri ve bize göre çok
güçlü olacakları aklıma geldi: Bu kaptanın da aklındaydı.
Bunun üzerine ona, yapmamız gereken ilk işin sahilde
yatan sandalı alıp götürememeleri için batırmak ve içinden
her şeyi alarak işe yaramaz duruma getirmek olduğunu söyledim.
Bu plana uygun biçimde sandala gidip güvertede bırakılmış
silahlarla bulabildiğimiz her şeyi, bir şişe brendi, bir
şişe rom, birkaç bisküvi, bir kese barut, bir parça branda
bezinin içine sarılı büyük bir şeker topağını (şeker iki üç kilo
kadardı) aldık; elimde hiç kalmamış brendi ve şekere pek
sevinmiştim.
Bütün bunları kıyıya taşıdıktan sonra (sandalın kürekleri,
sereni, yelkeni ve dümeni daha önce alınmıştı) bizimle
başa çıkacak kadar güçlü bir biçimde gelirlerse yine de sandalı
götüremesinler diye dibine büyük bir delik açtık.
Aslında gemiyi ele geçirebileceğimizi pek de aklım kesmiyordu;
benim görüşüm, eğer sandalı alamadan giderlerse,
onu onararak bizi Leeward Adaları’na kadar götürebilecek
duruma getirmek ve yolda da bizim İspanyol dostlarımıza
uğramaktı, çünkü aklım hep onlardaydı.

281
On Sekizinci Bölüm
Geminin Ele Geçirilişi
Biz planlarımızı bu şekilde yaparken ve öncelikle sular
yükseldiğinde dalgalar götürmesin diye sandalı var gücümüzle
kumsala çekip, dibine çabucak onarılamayacak büyüklükte
bir delik açtık; sonra oturup başka ne yapacağımızı
düşünürken, gemiden bir el ateş edildiğini ve geri dönmesi
için sandala işaret verildiğini duyduk, ama sandal kıpırdamadı;
onlar da birkaç kez daha ateş edip sandala başka işaretler
gönderdiler.
Sonunda bütün işaretleri semeresiz kalınca ve sandalın
kımıldamadığını görünce başka bir sandalı suya indirdiklerini
ve karaya doğru kürek çektiklerini perspektif camımdan
gördük; yaklaştıklarında içinde en az on adam bulunduğunu
ve yanlarında ateşli silahlar olduğunu fark ettik.
Gemi kıyıdan aşağı yukarı iki mil açıkta durduğundan
gelirlerken onları tam anlamıyla görebiliyor ve hatta yüzlerini
bile açıkça seçebiliyorduk, akıntı onları öteki sandalın
azıcık doğusuna kaydırdığından, ötekinin kıyıya çıktığı yere
doğru kıyı boyunca kürek çekiyorlardı. Bu sayede onları
tümüyle görüyorduk; kaptan da sandaldaki adamların kişiliklerini
ve huylarını biliyordu. Dediğine göre sandalda, bu
komplonun içine geri kalanlar tarafından baskı ve gözdağıyla
çekildiklerinden kuşku duymadığı, üç tane son dereDaniel
Defoe
282
ce namuslu adam vardı, ama içlerinde elebaşı gibi görünen
lostromoya ve geri kalanlara gelince, hepsi de mürettebatın
geri kalanı kadar zalimdi ve kalkıştıkları işten dolayı ümitsiz
durumda olduklarına dair hiç kuşkusu yoktu; bize göre
sayıca üstün olmalarından dolayı da fena halde endişeliydi.
Ona gülümsedim ve bizim durumumuzdaki insanların
korkunun çok ötesine geçtiklerini; hemen her durumu
içinde bulunduğumuz koşullardan daha iyi saydığımızdan
ister ölüm, isterse yaşamak olsun, sonucu kurtuluş olarak
ummamız gerektiğini söyledim. Ona benim yaşam biçimim
hakkında ne düşündüğünü ve bir kurtuluş için riske atılmama
değip değmeyeceğini sordum. “Peki, bayım,” dedim,
“Az önce sizi yüreklendiren, benim burada sizin yaşamınızı
kurtarmak üzere alıkonulduğuma dair inancınız nerede kaldı?
Benim açımdan,” dedim, “Bütün bunların içinde gözden
kaçan bir şey var gibi görünüyor.” “Neymiş o?” dedi.
“Şimdi,” dedim, “Söylediğinize göre aralarında canlarını
bağışlamamız gereken, namuslu üç dört kişi var; eğer onlar
da mürettebatın geri kalanı gibi tümüyle günahkâr olsalardı,
Tanrı’nın bu adamların hepsini sizin elinize düşmeleri için
seçtiğini düşünürdüm, çünkü buna göre karaya çıkacak her
adamın kaderi elimizde ve ölmesi de yaşaması da bize nasıl
davranacağına bağlı.”
Bunu yüksek bir sesle ve neşeli bir yüz ifadesiyle söylediğim
için onu oldukça yüreklendirdiğini gördüm; böylece
canla başla işimize koyulduk: Sandalın gemiden ayrıldığını
gördüğümüz anda tutsaklarımızı ayırmayı düşündük, sonra
onları istediğimiz sonucu verecek biçimde güvene aldık.
Kaptanın ötekilerden daha az güvendiği ikisini, Cuma’yla
teslim aldığımız üç kişiden birinin yanına katıp, yeterince
uzakta ve işitilip fark edilemeyecekleri, ya da kendilerini
kurtarsalar bile ormanın içinde yollarını bulamayacakları
mağarama gönderdim. Onları orada bağlı bırakmışlar ama
yanlarına erzak vermişler; ayrıca ses çıkarmadan otururRobinson
Crusoe
283
larsa, bir iki gün içinde özgür bırakmaya da söz vermişlerdi.
Yalnız kaçmaya kalkışırlarsa acımasızca ölüm cezasına
çarptırılacaklardı. Verilen hapis cezasına sabırla katlanacaklarına
söz vermişlerdi ve kendilerine erzakla ışık bırakma iyiliklerinden
dolayı son derece müteşekkirdiler, çünkü Cuma
onlara rahat etsinler diye mum da (kendi yaptıklarımızdan)
bırakmıştı ve onların haberi yoktu ama mağara girişinde
başlarında nöbete kalmıştı.
Öteki tutsaklar işimize yaradı; ikisinin elini ayağını bağlı
tuttuk, çünkü kaptan onlara güvenemiyordu, ama diğer ikisi
kaptanın önerisi ve bizimle birlikte yaşayıp öleceklerine dair
ant içmeleri üzerine benim hizmetime girdiler; böylece bunlar
ve üç namuslu adamla birlikte iyi silahlanmış yedi kişi
olmuştuk. Kaptanın gelenler içinde de üç dört kadar dürüst
adam bulunduğunu söylediğini dikkate alınca, on kişiyle
pekâlâ baş edebileceğimizden kuşkum kalmadı.
Öteki sandallarının durduğu yere varır varmaz kumsala
yöneldiler ve sandalı arkalarından çekerek hepsi karaya
çıktılar; bunu gördüğüme seviniyordum, çünkü geldikleri
sandalı ona göz kulak olacak birkaç kişiyle birlikte kumsaldan
belli bir uzaklıkta demirlemelerinden, böylece sandalı
ele geçiremeyeceğimizden korkuyordum.
Karaya çıkınca ilk yaptıkları iş hep birlikte öteki sandala
koşmak oldu ve yukarıda anlattığım gibi içinde her şeyin
alındığını ve dibindeki büyük deliği fark edince büyük bir
şaşkınlık yaşadılar.
Bu durum üzerine biraz kafa yorduktan sonra arkadaşlarına
duyurabilmek için var güçleriyle iki üç kez haykırdılar
ama tümü boş çabalardı. Derken hepsi halka oluşturup
küçük silahlarıyla yalnızca sesi kulağımıza gelen ve yankısı
ormanı çınlatan bir yaylım ateşi açtılar. Bu da fayda etmedi;
mağaradakilerin duyamadıklarından emindik ve yanımızda
tuttuklarımız da bunu yeterince duymuş olmalarına karşın
yine de onlara hiçbir karşılık veremiyorlardı.
Daniel Defoe
284
Öyle bir afallamışlardı ki, sonradan bize anlattıklarına
göre yeniden gemiye dönmeye ve oradakilere bütün adamların
öldürüldüğünü, filikanın da batırıldığını söylemeye karar
vermişlerdi; bu düşünceyle sandallarını yeniden suya indirip
hepsi içine bindiler.
Bunun üzerine, onların yeniden gemiye dönüp arkadaşlarını
kayıp ilan ederek yelken açacaklarını ve kurtaracağımızı
umduğu gemisini de böylece yitireceğini sanan kaptan
fena halde şaşırdı ama kısa bir süre sonra başka bir nedenle
korktu.
Sandala doluşup açılmalarının üstünden pek bir zaman
geçmemişti ki hepsinin yeniden karadan tarafa gelmekte olduklarını
kavradık ama bu yeni duruma göre, belli ki aralarında
düşünüp taşınmış, üç kişiyi sandalda bırakıp geri kalanlarınsa
adanın içlerinde arkadaşlarını aramaya gitmesine
karar vermişlerdi.
Bu bizde büyük bir hayal kırıklığına yol açtı, çünkü artık
ne yapacağımızı bilemiyorduk; eğer sandalı elimizden kaçırırsak
diğer yedi kişiyi karada ele geçirmemizin bize hiçbir
faydası olmazdı, çünkü gemiye doğru kürek çekerler, oradakiler
de düşünüp taşındıktan sonra yelken açarlardı; bizim
gemiyi kurtarma umudumuz da suya düşerdi.
Ancak bekleyip gidişatın nasıl bir yön tutacağını görmekten
başka da çaremiz yoktu. Yedi adam kıyıya çıktılar
ve sandalda kalan üçü de sandalı kıyıdan epeyce bir
uzaklıkta durdurup diğerlerini beklemek için demir attılar;
böylece onları sandalda kıstırmak bizim için olanaksız
hale geldi.
Karaya çıkanlar birbirlerinden hiç ayrılmadan altında
benim barınağımın bulunduğu küçük tepeye doğru yürüyüşe
geçtiler, onlar bizi göremeseler de biz onları açıkça seçebiliyorduk.
Bizden yana gelseler buna pek sevinirdik, böylece
üstlerine ateş açabilirdik ya da daha uzağa gitselerdi yerimizden
çıkabilirdik.
Robinson Crusoe
285
Ama vadileri ve ormanları epey uzaktan görebildikleri,
kuzeydoğuya doğru uzanan ve adanın en alçak yerindeki
tepenin alnına vardıklarında sesleri kısılana kadar seslenip
haykırdılar ve belli ki birbirlerinden ya da kıyıdan fazla
uzaklaşmayı göze alamadıklarından bir ağacın altına oturup
durumu değerlendirdiler. Öncekilerin yaptığı gibi burada
yatıp uyumanın uygun olacağını düşünselerdi işi bizim
yerimize halletmiş olacaklardı, ama korkmalarını gerektiren
tehlikenin ne olduğunu bilmeseler de uyumayı göze alamayacak
kadar kaygılıydılar.
Onların bu durum değerlendirmeleri sırasında kaptan
bana epeyce yerinde bir öneri sundu; şöyle ki, belki de arkadaşlarına
duyurmak için yeniden yaylım ateşi açacaklardı
ve biz tam da hepsinin tüfeklerinin boşalmış olduğu o kritik
anda üstlerine çullanacaktık ve onlar da kesinlikle karşı koymayacaklardı,
böylece kan dökmeden onları yakalayacaktık.
Tüfeklerini dolduramadan yanlarına varıp gerçekleştirebileceğimiz
için bu öneri hoşuma gitti.
Ama bu olay gerçekleşmedi ve nasıl bir yol izleyeceğimize
ilişkin epeyce kararsız bir halde uzun süre bekledik. Sonunda
bizimkilere, bana göre gece inene kadar yapılabilecek
bir şey olmadığını söyledim ve sonra sandala binmezlerse
onları sahile inmeden kıstırmanın ve bu sayede sandaldakilerin
de karaya çıkmalarını sağlayacak bir yöntem izlemenin
bir yolunu bulabilirdik.
Yerlerinden kımıldasınlar diye son derece sabırsızlanmamıza
karşın uzun bir süre bekledik ve hepsinin birden epeyce
bir tartıştıktan sonra kalkıp denize doğru yürüdüklerini
gördüğümüzde tedirginliğimiz daha da arttı; belli ki adadaki
tehlikelere ilişkin son derece endişeliydiler ve yeniden gemiye
dönüp arkadaşlarını kayıp ilan etmeye ve böylece gemiyle
niyetlendikleri yolculuğa çıkmaya karar vermişlerdi.
Denize doğru yöneldiklerini kavrar kavramaz gerçekten
de aramaktan vazgeçtiklerini ve geri döndüklerini anladım,
Daniel Defoe
286
bunu kaptana söylediğimdeyse neredeyse endişeden fenalaşacaktı.
Hemen onları geri getirecek ve amacıma da bir nebze
uyan bir yöntem düşündüm.
Cuma’yla ikinci kaptana batıya, küçük koyun üzerine,
Cuma’yı kurtardığım zaman vahşilerin karaya çıkmış oldukları
yere doğru gitmelerini buyurdum ve yaklaşık yarım
mil kadar uzakta bir yüksekliğe varır varmaz olanca güçleriyle
seslenmelerini ve denizciler kendilerini işitene kadar
beklemelerini istedim; denizcilerin kendilerine yanıt verdiklerini
duyar duymaz yeniden ses vereceklerdi ve sonra gözden
yitip ötekiler seslendiğinde daima yanıt vererek onları
adanın iç kısmına doğru, olabildiğince ormanın içine çekecek
biçimde bir çember çizecekler ve onlara buyurduğum
biçimde yeniden bana doğru yöneleceklerdi.
Cuma ve ikinci kaptan seslendiğinde tam sandala binmek
üzereydiler ve onları işitip yanıtlar yanıtlamaz kumsal
boyunca duydukları sese doğru koştular; suların yükseldiği
koyda durmak zorunda kaldıklarında beklediğim gibi sandalı
oraya çağırdılar.
Koyun ağzı, karanın içinde bir liman gibi uzandığı için
sandal epeyce içeriye girdi; sandaldaki üç kişiden birini de
yanlarına aldılar ve sandalı da bir ağaç gövdesine bağlayarak
iki kişiyi içinde bıraktılar.
Bu tam arzuladığım şeydi; derhal Cuma’yla ikinci kaptanı
işlerini görmeye bırakarak kalan adamları yanıma aldım
ve onlara görünmeden çayı geçerek, birisi kumsala uzanmış
öteki sandalda bekleyen iki kişiyi apansız bastırdık. Kumsaldaki
uykuyla uyanıklık arasındaydı, doğrulmaya çalıştı ama
en önde giden kaptan üstüne koşup onu yere serdi ve sonra
sandaldaki adama teslim olmasını, yoksa öleceğini haykırdı.
Karşısında beş adamın durduğunu ve yoldaşının yere serildiğini
gördüğünde tek başına kaldığını anlayan adamı teslim
olmaya ikna etmek için fazla tartışmaya gerek kalmadı:
Ayrıca belli ki bu adam mürettebatın geri kalanı gibi isyana
Robinson Crusoe
287
pek de gönül vermemiş üç kişiden birisiydi, bu yüzden yalnız
kolayca teslim olmaya değil sonradan büyük bir içtenlikle
bize katılmaya da razı oldu.
Bu sırada Cuma ile ikinci kaptan, bir seslenip bir yanıt
vererek geri kalanları bir tepeden ötekine, bir ormandan diğerine
çekip, onları takatsiz bırakıncaya kadar sürüklemek
suretiyle görevlerini gayet iyi yerine getirmişler ve bununla
da kalmayıp karanlıktan önce sandala ulaşamayacaklarından
son derece emin biçimde onları oldukları yerde bırakmışlardı
ve arkamızdan geldiklerinde kendileri de gerçekten
ölesiye yorulmuşlardı.
Bize artık onları karanlıkta izleyip işlerini bitirmek için
üstlerine çullanmaktan başka bir iş kalmamıştı.
Sandalın yanına geldiklerinde Cuma yanımıza döneli
birkaç saati geçmişti; daha hepsi oraya varamadan, önden
gidenin arkada kalanlara gelmeleri için seslendiğini, onların
da daha hızlı gidemeyeceklerini söyleyerek topalladıklarından
ve yorgunluktan yakındıklarını duyabiliyorduk, bu da
bizim için sevindirici bir haberdi.
Sonunda sandalın yanına vardılar ama sandalın koyda
karaya çekilip bağlandığını, suların çekildiğini ve iki adamın
da ortalıkta gözükmediğini anladıkları zamanki şaşkınlıklarını
anlatmak olanaksız. Birbirlerine ağlamaklı biçimde
seslenerek büyülü bir adaya düştüklerini, ya burada hepsini
öldürmeye kararlı insanlar ya da iblislerle cinlerin olduğunu
söylediklerini işitebiliyorduk. Tekrar arkadaşlarına seslenmeye
başladılar, uzun süre haykırıp durdular ama yanıt
yoktu. Oradaki azıcık ışıkta ellerini umutsuzca iki yana açarak
oraya buraya koşuştuklarını, bazen de dinlenmek için
sandala oturmaya gittiklerini görebiliyorduk: Sonra yine
kumsala gelip bir aşağı, bir yukarı yürüyorlar ve her şey sil
baştan yineleniyordu.
Adamlarım dört gözle karanlık çöker çökmez onların
üstüne çullanmak için izin vermemi bekliyordu, ama olabilDaniel
Defoe
288
diğince azını öldürüp canlarını kurtarmak için daha elverişli
koşulların oluşmasını istiyordum, özellikle de ötekilerin tepeden
tırnağa silahlı olduklarını bildiğimden bizimkilerden
birinin ölme tehlikesini göze alamıyordum. Birbirlerinden
ayrılıp ayrılmayacaklarını görmek için beklemeye karar
verdim; hiçbir hareketlerini gözden kaçırmamak için yakınlarına
sokulduk ve Cuma’yla kaptana fark edilmemek için
sürünerek, ateş etmeden önce becerebildikleri kadar yaklaşmalarını
buyurdum.
İsyanın elebaşı durumunda olan ve şimdi diğerlerinden
daha neşesiz ve korkmuş görünen lostromo, yanında iki
adamla birlikte onlara doğru gelince, bizimkilerin fazla sürünmesi
gerekmedi; kaptan bu baş düzenbazı dize getirmeye
öyle hevesliydi ki yalnızca sesini duyduğu halde, gerçekten o
olup olmadığını anlayabilecek kadar yakına gelmesini bekleyecek
sabrı kalmamıştı, yaklaştıklarında kaptanla Cuma
ayağa fırlayıp üstlerine ateş açtılar.
Lostromo oracıkta can verdi; ötekilerden biri yaralanıp
hemen yanına düştü, bir ya da iki saat sonra da öldü;
üçüncüsüyse kaçmıştı. Silah sesleri üzerine artık sekiz adamı
bulmuş olan bütün ordumla ilerledim: Bendeniz general,
korgeneralim Cuma, kaptanla iki adamı ve ellerine silah
verecek ölçüde güven duyduğumuz üç savaş tutsağı. Sonuçta
üstlerine karanlıkta saldırdığımız için sayımızı görememişlerdi;
onlarla anlaşma yapabilir miyim diye daha önce
sandalda bıraktıkları ve artık bizden birisi olmuş adamdan
onlara seslenmesini istedim; sonuç tam istediğimiz gibi oldu,
çünkü içinde bulundukları durum göz önüne alınınca teslim
olmaya son derece gönüllü olacakları zaten belliydi. İçlerinden
birisine var gücüyle seslendi, adam, “Tom Smith!
Tom Smith!” Tom Smith hemen yanıtladı, “Robinson, sen
misin?” Belli ki sesini tanımıştı. Beriki yanıtladı, “Evet ya,
Tanrı aşkına silahlarınızı atıp teslim olun Tom Smith, yoksa
hemen buracıkta öleceksiniz.”
Robinson Crusoe
289
“Kime teslim olacağız? Neredeler?” diye sordu Smith
bunun üzerine. “Buradalar,” dedi bizimki, “Kaptanımız ve
beraberinde elli adam var burada; son iki saattir sizin peşinizdeler;
lostromo öldü, Will Fry yaralandı, bense tutsağım
ve eğer teslim olmazsanız siz de canınızdan olacaksınız.”
“Peki canımızı bağışlayacaklar mı?” dedi Tom Smith,
“o zaman teslim oluruz.” Robinson, “Teslim olmaya söz
verirseniz gidip sorarım,” dedi. Kaptana sordu ve bu defa
kaptan kendisi seslendi, “Smith, benim sesimi tanıyorsun;
eğer hemen silahlarınızı bırakıp teslim olursanız canlarınız
bağışlanacak, Will Atkins dışında hepinizin.”
Bunun üzerine Will Atkins haykırdı, “Tanrı aşkına kaptan,
benim de canımı bağışla; ne yaptım ki ben? Bunların
hepsi benim kadar kötüler!” Bu arada, bu son söylediği doğru
değilmiş; görünüşe göre isyanın başına bu Will Atkins,
kaptanın yakasına ilk yapışan ve incitici sözler sarf edip zalimce
ellerini bağlayan kişiydi. Yine de kaptan ona, aklını
başına toplayıp yere yatması ve valinin merhametine güvenmesi
gerektiğini söyledi; validen kastı bendim, çünkü hepsi
de bana vali diye hitap ediyorlardı.
Kısacası hepsi silahlarını yere bırakıp merhamet dilediler;
onlarla görüşen adamla iki kişiyi daha hepsini bağlamaları
için yanlarına gönderdim. Bu üçüyle birlikte sayısı sekiz kişiyi
aşmayan elli kişilik büyük ordum gidip onları ve sandalı
teslim aldı; bir tek ben ve bir kişi daha devlet meseleleri yüzünden
gözlerden ırak durduk.
Bir sonraki işimiz sandalı onarmak ve geminin ele geçirilmesini
planlamaktı; kaptana gelince, şimdi onlarla pazarlık
edecek zamanı vardı: İşledikleri suçun ve yaptıkları planın
alçaklığını yerip, bunun kendilerine en sonunda üzüntü ve
sıkıntıdan, hatta darağacından başka bir şey getirmeyeceğini
anlattı.
Hepsi de çok pişman gözüküyorlar ve canlarının bağışlanması
için yalvarıyorlardı. Kaptan onlara burada
Daniel Defoe
290
kendisinin değil adanın komutanının tutsakları olduklarını;
onu çıplak, ıssız bir adaya bıraktıklarını sandıklarını,
ama Tanrı’nın onları bir İngiliz valinin yönetimindeki bu
adaya yönlendirdiğini; valinin canı isterse hepsini oracıkta
asabileceğini, ama onlara canlarını bağışlama sözü
verdiğinden, valinin kendisine idam edilmesini öğütlediği
ve bu yüzden de ertesi sabah asılacak olan Atkins dışındakileri,
adaletin tecellisi için İngiltere’ye yollayacağını
sandığını söyledi.
Bütün bunlar kendi uydurması olmasına karşın yine de
istediği etkiyi gösterdi; Atkins kaptanın validen canını bağışlamasına
aracılık etmesi için yalvarmak üzere diz çöktü,
geri kalanların hepsi de İngiltere’ye gönderilmesinler diye
yalvardılar.
O anda artık kurtuluş zamanının geldiğini ve bu herifleri
gemiyi ele geçirmekte kullanmanın gayet basit olacağını
düşündüm; ne biçim bir valileri olduğunu göremesinler
diye karanlıkta onlardan uzaklaşarak kaptanı yanıma çağırdım;
epeyce uzaktan seslendiğimde konuşması için tembihli
bir adam kaptana, “Kaptan, kumandan sizi istiyor,” dedi,
kaptansa şöyle yanıtladı, “Ekselanslarına hemen geleceğimi
bildir.” Bu onları iyice şaşırtmıştı; hepsi de kumandanın elli
adamıyla birlikte hemen yakında olduğuna inandı.
Kaptan yanıma gelince ona gemiyi ele geçirme projemi
anlattım; bu da pek aklına yattı ve ertesi gün uygulamaya
koymaya karar verdi.
Ama bu planı layıkıyla yerine getirmemiz ve başarısını
güvence altına almamız için ona, tutsakları ayırmamız ve en
kötülerden ikisiyle Atkins’i bağlayıp ötekileri tuttuğumuz
mağaraya götürmemiz gerektiğini anlattım: Bu iş Cuma ve
kaptanla kıyıya çıkmış iki adama verildi.
Onları hapishaneye götürüyormuş gibi yapıp mağaraya
naklettiler; aslında mağara, özellikle de onların durumundaki
adamlara layık, kasvetli bir yerdi.
Robinson Crusoe
291
Ötekilerinse daha önce ayrıntılarıyla anlattığım çardağıma
götürülmelerini buyurdum; davranışları göz önüne
alındığında çitle çevrildiği ve adamlar da bağlı olduğu için
yeterince güvenli bir yerdi.
Bunlara sabahleyin kaptanı gönderdim; onlarla bir
pazarlığa girişecek, kısacası onları sınayıp, bana gemi
baskını sırasında kendilerine güvenilip güvenilmeyeceğini
söyleyecekti. Onlara kendisine yaptıkları kötülüğü, içine
sokuldukları durumu anlatmış ve her ne kadar o anki
koşullarda vali canlarını bağışlamışsa da İngiltere’ye gönderilmeleri
durumunda hepsinin asılacağını, ama gemiyi
kurtarma girişimine katılırlarsa affedilmeleri için validen
söz alacağını söylemiş.
Onların durumunda kim olsa böyle bir teklifi çabucak
kabul ederdi; kaptanın önünde diz çöküp yemin ederek,
kanlarının son damlasına kadar ona sadık kalacaklarına,
canlarını onun uğruna feda edeceklerine, peşinden dünyanın
her yerine gideceklerine, yaşadıkları sürece onu bir baba
belleyeceklerine söz vermişler.
“Pekâlâ,” demiş kaptan, “Gidip valiye bana söylediklerinizi
anlatayım, bakalım sözünüze inanmasını sağlayabilecek
miyim?” Böylece onları nasıl bir ruh hali içinde bulduğunu
bana açıkladı, sadık kalacaklarına inandığını da belirtti.
Ancak ihtiyatı elden bırakmamamız gerektiğinden ona
yeniden gitmesini ve içlerinden beş kişiyi seçip onlara, gördükleri
üzere adam istemediğini, o beş kişiyi kendisine yardımcı
olarak aldığını, diğer ikisini valinin alıkoyacağını,
üçünün de beş kişinin yaşamına karşılık rehine olarak tutulmak
üzere kaleye (mağarama) tutsak gönderileceğini, sadakatsizlik
gösterdikleri anlaşılırsa bu beş rehinenin kıyıda
asılacağını söylemesini istedim.
Bu pek acımasız görünüyordu, ama onları valinin bu
konudaki ciddiyetine ikna etmeye yetti; kabul etmekten
başka çıkar yolları yoktu ve öteki beş kişiyi işlerini iyi yapDaniel
Defoe
292
maları konusunda ikna etme işi, artık kaptan kadar tutsaklara
da düşüyordu.
Artık yolculuk için gücümüzü düzene sokmuştuk: İlk
olarak kaptan, ikinci kaptanı ve yolcusu; ikinci olarak, kişilikleri
hakkında kaptandan aldığım bilgi doğrultusunda özgür
bıraktığım ve ellerine silah verdiğim, ilk çeteden tutsak
düşen iki kişi; üçüncü olarak, o ana kadar çardağımda bağlı
tuttuğum ama kaptanın teklifiyle serbest bıraktığım öteki iki
kişi; dördüncü olarak da en son serbest bıraktığımız bu beşi;
böylece mağarada rehin tuttuğumuz beş kişinin yanı sıra on
iki kişi ediyorduk.
Kaptana bu kişilerle gemiye çıkma girişimini göze alıp almadığını
sordum; bana ve adamım Cuma’ya gelince, geride
yedi adam bırakacağımız için bu işe karışmamızın uygun olmayacağını
düşünüyordum ve onları birbirlerinden uzak yerlerde
tutup karınlarını doyurmak bizim için epey iş olacaktı.
Mağaradaki beş adamı bağlı tutmaya karar vermiştim,
ama Cuma ihtiyaçlarını karşılamak için günde iki kez onlara
gidiyordu, ben de erzakları diğer ikisine Cuma’nın bunları
alacağı belli bir yere kadar taşıtıyordum.
Kendimi iki rehineye gösterdiğimde kaptan yanımdaydı
ve valinin onlara göz kulak olmak için gönderdiği kişi olduğumu,
valinin benim peşimden hiçbir yere ayrılmamaları
buyurduğunu söyledi; aksine davranırlarsa kaleye götürülüp
zincire vurulacaklardı; böylece ben artık başka birisi olarak
göründüğümden ve her fırsatta validen, garnizondan, kaleden
ve bunun gibi şeylerden bahsettiğimden beni vali kılığında
görmeleri sıkıntısına girmeme hiç gerek kalmadı.
İki sandalını donatmak, birinin deliğini yamamak ve içlerine
adam koymak dışında, artık kaptanın önünde hiçbir
güçlük kalmamıştı. Yolcusunu yanına dört adam verip sandalların
birisine kaptan yapmış ve kendisi, ikinci kaptanı ve
beş kişi daha öteki sandala binmişlerdi; gemiye gece yarısı
gibi ulaştıklarından şansları yaver gitmişti. Gemiden işitileRobinson
Crusoe
293
bilecekleri kadar yaklaşınca Robinson’a onlara seslenmesini,
adamlarla sandalı getirdiklerini, ama onları bulmalarının
uzun sürdüğünü ve buna benzer şeyler söyleyerek oyalamasını
istemişti; gemiye silahlarıyla birlikte ilk çıkanlar, adamları
tarafından son derece iyi korunan kaptanla ikinci kaptan olmuş,
üçüncü kaptanla marangozu tüfeklerinin dipçikleriyle
hemen oracıkta yere sermiş; baş ve kıç güvertedeki herkesi
teslim almış ve onları ambara kapatıp ambarın ağzını da kilitlemişlerdi;
öteki sandalla adamları baş tarafa yanaşınca,
üst güverteyi ve mutfağa açılan ambar kapağını ele geçirmiş,
orada buldukları üç kişiyi de yakalamışlardı.
Bu iş bittikten ve üst güverte tümüyle kontrol altına alındıktan
sonra kaptan, üç adamla ikinci kaptana, başlarına
geleni anlayıp kalkan, iki adamı ve miçosuyla birlikte silahlarına
sarılan isyancı yeni kaptanın bulunduğu kıç üstündeki
kamaraya dalmasını buyurmuştu. İkinci kaptan bir küsküyle
kapıyı kırıp açınca yeni kaptanla adamları duraksamadan
üstlerine ateş açmışlar ve ikinci kaptanı, kolunu kıran bir
misket kurşunuyla yaralamışlardı; iki kişiyi daha yaralamalarına
karşın kimse ölmemişti.
Yardım isteyen ikinci kaptan yarasına karşın kamaraya
dalmış ve tabancasıyla yeni kaptanı kafasından vurmuştu,
kurşun ağzından girip kulağının arkasından çıktığından
artık bir tek söz daha edememişti; bunun üzerine kalanlar
teslim olmuş ve gemi başka bir cana kıyılmaksızın tümüyle
ele geçirilmişti.
Gemi bu şekilde kurtarılınca kaptan, başarısını bana bildirmesi
için aramızda anlaştığımız gibi yedi pare top atılmasını
buyurmuştu; gecenin ikisine kadar bunu duymayı umarak
oturduğum kumsaldan bu sesi işitmenin beni ne kadar
mutlu ettiğini bilemezsiniz.
İşareti açıkça duymam üzerine yere uzandım ve benim
açımdan son derece yorucu geçen bir günün ardından bir tüfek
sesiyle irkilene kadar deliksiz bir uyku çektim; ayağa fırDaniel
Defoe
294
lar fırlamaz, adamın birinin bana, “Sayın Vali, Sayın Vali,”
diye seslendiğini duydum ve bunun kaptanın sesi olduğunu
hemen anladım; tepenin üstüne çıkıp orada durdu ve gemiyi
göstererek beni kollarının arasına aldı, “Sevgili dostum ve
kurtarıcım,” dedi, “İşte geminiz, çünkü bu geminin içindeki
her şeyin ve dolayısıyla bizlerin de sahibi sizsiniz.” Bakışlarımı
gemiye çevirdim, işte orada, kıyının bir buçuk mil kadar
uzağındaydı; onu ele geçirir geçirmez demir aldıklarından,
elverişli havanın da yardımıyla küçük koyun tam karşısında
demirlemişlerdi ve sular yükseldiği için kaptan filikayı benim
sallarımı bağladığım yere kadar getirmiş ve böylece tam
kapımın ağzında karaya çıkmışlardı.
Başlangıçta şaşkınlıktan yere düşecek gibiydim, çünkü
kurtuluşumun somut biçimde elime verildiğini görüyordum;
her şey pek kolay olmuştu ve koca bir gemi beni canımın
istediği yere götürmeye hazırdı. Başta bir süre ona tek bir
sözcükle bile yanıt veremedim, ama beni kollarının arasına
alırken ona sımsıkı tutundum, yoksa yere yığılacaktım.
Şaşkınlığımı kavradı ve hemen cebinden sırf benim için
getirdiği bir şişe çıkartıp bir yudum likör verdi. İçtikten sonra
yere oturdum; içkiyle biraz kendime gelmiş olsam da onunla
bir çift laf edebilmem için bir süre daha geçmesi gerekti.
Bütün bu süre içinde adamcağız da benim gibi şaşkınlıktan
olmasa bile, benimki kadar büyük bir coşku içindeydi
ve beni toparlayıp kendime getirmek için bin tane tatlı ve
müşfik şey söyledi, ama sevinç öyle bir sel olup göğsümden
taşmıştı ki bütün duygularım karman çormandı; en sonunda
gözyaşları biçiminde patladı. Kısa bir süre sonra yeniden
konuşabilir duruma gelmiştim.
Sonra benim sıram geldi, onu kurtarıcım olarak kucakladım
ve birlikte sevindik. Ona beni kurtarsın diye Tanrı
tarafından gönderilmiş bir adam gözüyle baktığımı, bütün
olup bitenlerin bir mucizeler zinciri gibi göründüğünü, bunun
gibi şeylerin dünyaya hükmeden Tanrı’nın gizli eli, ilahi
Robinson Crusoe
295
bir gücün dünyanın köşe bucağını gözetleyen gözü aracılığıyla
sıkıntıya düşene canı istediğinde yardım ettiğinin kanıtı
olduğunu söyledim. Yüreğimi şükranla Tanrı’ya açmayı da
unutmadım; hem zaten ıssızlığın ortasında, böylesine kimsesizken,
mucizevî biçimde hayatta kalmamı sağlamış, her
kurtuluşta mutlaka minnettar kalmamız gereken bir varlığa
şükretmekten hangi yürek kaçınabilirdi ki?
Bir süre daha konuştuktan sonra, kaptan bana gemide
bulabildiği ve alçakların kaptanlarından yağmaladıklarından
arta kalanlardan biraz serinletici bir şeyler getirdiğini
söyledi. Bu sözlerden sonra adamlarına, vali için ayırdıkları
şeyleri karaya çıkartmalarını buyurdu ve sonuçta bu armağanların
onlarla birlikte buradan ayrılacak olan ben değilmişim
de adada yaşamayı sürdürecek birisiymişim gibi olduğu
ortaya çıktı.
Önce bana mükemmel likör şişeleriyle dolu bir kasa, her
biri iki litreye yakın altı büyük şişe Madeira şarabı, bir kilo
kadar en iyi cinsten tütün, en iyi yerinden bir düzine sığır
eti parçası ve bir çuval dolusu bezelye ve yüz kiloya yakın
bisküvi ile altı parça domuz eti verdi; ayrıca bir sandık şeker,
bir sandık un, bir çuval dolusu limon, iki şişe limon suyu ve
yığınla başka şeyler de getirmişti.
Bunlardan başka ve benim için bin kez daha makbule
geçecek altı yeni, temiz gömlek, altı tane en iyi cinsten boyunbağı,
iki çift eldiven, bir çift ayakkabı, bir şapka ve çok
az kullanılmış, kendisine ait bir takım elbiseyle bir çift çorap
getirmişti: Kısacası beni tepeden tırnağa donatmıştı. Bu,
benim koşullarımdaki birinin hayal edebileceği en ince ve
hoş armağandı ama başlangıçta bu tür giysiler giymek bana
sevimsiz, tuhaf ve zor geldi.
Bu merasimler sona erdikten ve bütün o güzel şeyler
küçük daireme taşındıktan sonra elimizdeki tutsakları ne
yapacağımızı tartışmaya başladık, çünkü onları, özellikle
de sonuna kadar iflah olmaz ve başına buyruk oldukları su
Daniel Defoe
296
götürmeyen o ikisini yanımıza alıp almamayı değerlendirmek
gerekiyordu; kaptan onların acımaya değmeyecek kadar
alçak olduklarını bildiğini ve onları yanında götürse bile
bunun ancak, rastlayacağı ilk İngiliz sömürgesinde adalete
teslim etmek üzere, cani sıfatıyla zincirlenmiş biçimde olması
gerektiğini söyledi; kaptanın bu konuda büyük endişe
duyduğunu anladım.
Bunun üzerine ona, eğer arzu ederse sözünü ettiği iki adamı,
onları adada bırakmamızı kendilerinin isteyecekleri bir
noktaya getirme işini üstüme alabileceğimi söyledim. “Bundan
bütün kalbimle memnuniyet duyarım,” dedi kaptan.
“Peki,” dedim, “Onları buraya getirtip sizin adınıza konuşacağım.”
Böylece Cuma’yı ve yoldaşları sözlerinde durduğu
için artık salıverdiğimiz iki rehineyi mağaraya yolladım
ve orada elleri kolları bağlı durumdaki beş kişiyi çardağa
getirip ben gelinceye kadar da orada tutmalarını buyurdum.
Bir süre sonra yeni giysilerimi giyerek oraya gittim; yine
vali diye çağrılıyordum. Herkes bir araya gelince, kaptan da
yanımda olduğu halde, adamları getirttim ve kaptana karşı
işledikleri suçların tümünden, gemiyle kaçmalarından ve başka
hırsızlıklara da yeltendiklerinden haberim olduğunu ama
Tanrı’nın onları kendi tuzaklarına düşürdüğünü ve başkaları
için kazdıkları çukura kendilerinin düştüğünü söyledim.
Onlara benim buyruğumla geminin ele geçirildiğini, o
anda yola çıkmaya hazır beklediğini, yeni kaptanlarının alçaklığının
ödülünü aldığını ve serenin ucunda sallandığını
çok geçmeden görebileceklerini bildirdim; buyruğum üzerine
onları astırabileceğimden kuşku duymadıkları halde,
korsanlıklarından dolayı kendilerini idam etmeyeceğimi anladıklarında
ne diyeceklerini duymayı amaçlıyordum.
İçlerinden birisi geri kalanlar adına, teslim olduklarında
kaptanın canlarını bağışlama sözü verdiğini yinelemekten
başka bir diyecekleri olmadığını söyleyerek yanıtladı ve naçizane
merhamet dilendiler. Ama onlara nasıl bir merhamet
Robinson Crusoe
297
göstereceğimi bilmediğimi söyledim, çünkü bana gelince,
bütün adamlarımla adadan ayrılıp İngiltere’ye gitmek için
kaptanın yolcusu olmaya kararlıydım ve kaptana gelince,
isyana yeltenip gemiyi kaçırdıkları için onları İngiltere’ye
ancak zincirlenmiş tutsaklar olarak götürebileceğini, bunun
sonucunda da tahmin edecekleri üzere idam sehpasını boylayacaklarını
söyledim; bu yüzden adada kalıp talihlerini
sınamaya kendileri karar vermedikleri sürece, onlar için en
iyisinin ne olacağını bilemezdim. Ben adadan ayrılacağım
için isterlerse burada kalabilirlerdi, bu durumda canlarını
bağışlayabilirdim.
Buna pek minnettar kalmış görünüyorlardı; İngiltere’ye
götürülüp asılmaktansa orada kalmayı yeğleyeceklerini söylediler.
Böylece konuyu orada kestim.
Ancak kaptan, sanki onları burada bırakmaya cesaret
edemiyormuşçasına birtakım güçlükler çıkaracak gibi oldu.
Bunun üzerine ben de kaptana azıcık kızmış göründüm ve
bu adamların onun değil benim tutsaklarım olduğunu, onlara
çok fazla iyilik yapmış görünsem de sözümde durduğumu,
eğer kafasına yatmadıysa onları bulduğum zamanki
gibi özgür bırakabileceğimi, bundan da hoşlanmazsa onlara
canı ne isterse yapabileceğini söyledim.
Bunun üzerine pek minnettar kaldılar, ben de sözümü
tutup onları salıverdim ve geldikleri yere, ormana geri dönmelerini
buyurarak giderken kendilerine biraz cephaneyle
birkaç silah bırakacağımı, eğer uygun bulurlarsa kendilerini
oldukça iyi yaşatacak birtakım tavsiyelerde de bulunacağımı
söyledim.
Ardından da gemiye binmeye hazırlandım, ama kaptana
o gece eşyalarımı hazırlamak için adada kalacağımı, bu
sırada da göz kulak olması için gemiye binmesini ve ertesi
gün sandalı bana yollamasını söyleyerek bu adamların onu
görebilmeleri için ölmüş olan yeni kaptanı ne olursa olsun
seren direğinin ucuna astırmasını tembihledim.
Daniel Defoe
298
Kaptan gidince adamları eve yanıma çağırdım ve içinde
bulundukları koşullar üzerine ciddi bir konuşmaya giriştim.
Onlar, doğru bir seçim yaptıklarını, eğer kaptan onları götürseydi
asılmalarının kesin olduğunu düşündüğümü söyledim.
Onlara seren direğinde sallanan yeni kaptanı gösterip
kendilerini de aynı sonun beklediğini anlattım.
Hep bir ağızdan kalmak konusundaki isteklerini dile
getirdiklerinde, onlara buradaki yaşantımın öyküsünü anlatacağımı
ve onlara hayatlarını kolaylaştıracak yolları öğreteceğimi
söyledim. Bu doğrultuda onlara adanın bütün
tarihini ve buraya gelişimi anlattım; çitlerimi gösterip ekmeğimi
nasıl yaptığımı, tahılımı nasıl ektiğimi, üzümlerimi
nasıl kuruttuğumu, özetle işlerini kolaylaştırmaya yarayacak
her şeyi gösterdim. Ayrıca gelmeleri beklenen on yedi
İspanyol’un öyküsünü de anlatıp kendileri için bir mektup
bıraktım ve geldiklerinde onlara iyi davranacaklarına dair
söz verdirdim. Yeri gelmişken, gemide mürekkepten yana
sıkıntı çekmeyen kaptanın, çok daha zor şeyleri başarmama
karşın kömür ve su kullanarak mürekkep ya da bunun gibi
bir şey yapmaya yarayacak bir yöntem akıl edemeyişimi büyük
bir şaşkınlıkla karşıladığını da belirteyim.
Onlara beş misket, üç av tüfeği ve üç kılıçtan oluşan silahlarımı
bıraktım. Bir buçuk fıçıdan biraz fazla barutum
kalmıştı, çünkü ilk bir iki yıldan sonra pek azını kullanmış,
boşa harcamamıştım. Onlara keçileri yetiştirme biçimimi
anlatıp nasıl sağıp besleyeceklerini, tereyağı ve peynir yapma
yöntemlerimi gösterdim.
Kısacası onlara öykümün her kısmını anlattım ve iki fıçı
daha barutla benim elimde olmasından çok mutlu olacağım
biraz tohumu bırakmak için kaptanla görüşeceğimi söyledim.
Ayrıca kaptanın bana yemem için getirdiği bezelye
çuvalını da verip bunları mutlaka ekip çoğaltmalarını söyledim.
299
On Dokuzuncu Bölüm
İngiltere’ye Dönüş
Bütün bunlardan sonra ertesi gün onları bırakıp gemiye
bindim. Hemen yelken açmaya hazırlandık, ama o gece demir
almadık. Ertesi sabah erkenden beş adamdan ikisi yüzerek
geminin yanına geldiler ve yürek parçalayıcı tavırlarla
öteki üçünden yakınıp, öldürülmekten korktukları için kaptana
oracıkta sallandıracak olsa bile kendilerini Tanrı aşkına
gemiye almaları için yalvardılar. Bunun üzerine kaptan bensiz
hiçbir gücü yokmuş gibi yaptı, ama biraz güçlük çıkarttıktan
ve düzelecekleri konusunda ciddi sözler verdirdikten
sonra gemiye alındılar ve bitkin düşene kadar ağır biçimde
kırbaçlandılar; bundan sonra da son derece namuslu ve ağırbaşlı
adamlara dönüştüler.
Bu olaydan bir süre sonra deniz yükselirken sandal,
adamlara söz verilen şeylerle yüklenip karaya gönderildi;
kaptanın benim ricam üstüne ilave ettirdiği sandıklarını ve
giysilerini de alıp pek minnettar kaldılar. Ayrıca onları unutmayacağımı
ve eğer elimden gelirse bir gemi yollayıp kendilerini
aldıracağımı söyleyerek yüreklendirdim.
Adadan ayrılırken yanıma kendi yaptığım büyük keçi derisi
başlığı, şemsiyemi ve papağanlarımdan birini hatıra niyetine
aldım; ayrıca daha önce değindiğim, uzun süre hiçbir
Daniel Defoe
300
işe yaramadan bende kaldığı için paslanıp kararmış ve biraz
silinip parlatılmadan gümüş oldukları asla anlaşılmayacak
sikkelerle birlikte İspanyol gemisinin enkazında bulduğum
paraları almayı da unutmamıştım.
Böylece geminin kayıtlarından öğrendiğime göre, 19
Aralık 1686 tarihinde, yani Sale’li Mağribîler’in elinden filikayla
kaçtığım günle aynı tarihte, ikinci esaretten de kurtularak
üstünde geçirdiğim yirmi sekiz yıl, iki ay ve on dokuz
günden sonra adadan ayrılmıştım.
Uzun bir yolculuğun ardından bu gemiyle 11 Haziran
1687’de, otuz beş yıldır ayrı kaldığım İngiltere’ye vardım.
İngiltere’ye geldiğimde bütün dünyaya yabancıydım;
daha önce hiç orada tanınmıyormuş gibiydim. Paramı
emanet ettiğim hayırsever ve sadık vekilharcım sağdı, ama
dünyanın en ağır talihsizliklerine uğramıştı: İkinci kocası da
ölmüştü ve pek düşkün durumdaydı. Başına dert olmayacağım
konusunda ona güvence vererek bana olan borcundan
dolayı onu rahatlattım ve bana daha önce gösterdiği ilgi ve
sadakate duyduğum minnetin göstergesi olarak ufak servetimin
elverdiği ölçüde yükünü hafiflettim. Bu, onun için yapabileceğim
en ufak şeydi, ama önceki iyiliklerini her zaman
anımsamakla kalmayıp, yeri geldiğinde de değineceğim gibi,
ona yardım eli uzatabilecek duruma geldiğimde onu unutmayacağıma
dair güvence verdim.
Ardından Yorkshire’a gittim ama babam ölmüş, iki kız
kardeşimle erkek kardeşlerimden birinin iki çocuğu dışında
annem ve bütün ailem yok olmuştu; uzun zaman önce ölmüş
sayıldığım için kimse bana bir şey bırakmamıştı. Uzun
sözün kısası, beni rahatlatıp yaşamımı kolaylaştıracak hiçbir
şey bulamadım orada, elimde avucumdaki az miktar para
da kendime bir düzen kurmaya yeterli değildi.
Aslında hiç beklemediğim bir gönül borcum olmuştu:
Hem kendisini hem de gemisiyle yükünü büyük mutluluk
duyarak kurtardığım geminin kaptanı, mal sahiplerine,
Robinson Crusoe
301
adamlarının hayatını ve gemiyi nasıl kurtardığıma ilişkin
güzel bir öykü anlatınca, onlar da beni kendileri ve ilgili birkaç
tüccarla tanışmaya davet etmişler ve hepsi birden bana
bu konuda büyük iltifatlarda bulunup aşağı yukarı iki yüz
sterlin tutarında bir armağan vermişlerdi.
Ancak yaşam koşullarım üstüne azıcık kafa yorup da
dünyada kendime bir düzen kurmak adına ne kadar ufak
bir yol kat ettiğimi düşününce Lizbon’a gitmeye ve Brezilya’daki
çiftliğimle, birkaç yıl geçtikten sonra muhtemelen
beni ölmüş sayan ortağıma ne olduğunu öğrenip öğrenemeyeceğime
karar verdim.
Bu düşünceyle, bütün bu başıboş dolaşmalarım sırasında
olanca dürüstlüğüyle bana eşlik eden ve her fırsatta ne kadar
sadık bir hizmetkâr olduğunu gösteren adamım Cuma’yla
Lizbon’a doğru yola çıkıp Nisan ayında oraya vardım.
Lizbon’a ulaştığımda, birazcık araştırınca büyük bir memnuniyetle
eski dostumun, beni Afrika kıyılarında denizden
ilk alan kaptanın izini buldum. Artık yaşı iyice ilerlediğinden
denize açılmayı bırakmış, gemisini de Brezilya’yla ticaret
yapan, gençliği çoktan geride kalmış oğluna teslim etmişti.
Yaşlı adam beni tanımadı, zaten ben de onu çok güç tanımıştım.
Fakat kısa sürede onu belleğimde canlandırıp kim
olduğumu söyleyerek onun da beni anımsamasını sağladım.
Aramızda eski tanışıklıktan kaynaklanan birtakım hararetli
konuşmalardan sonra çiftliğim ve ortağımı soruşturduğumdan
kuşkunuz olmasın. Yaşlı adam dokuz yıldır
Brezilya’ya ayak basmadığını söyledi ama oradan gelirken
ortağımın yaşadığına, fakat payımın vekili olarak belirlediğim
kayyumların ikisinin de öldüğüne kalıbını basıyordu;
bununla birlikte çiftliğimin oldukça iyi ilerlediğine
inanıyordu, çünkü benim deniz kazasında boğulduğuma
ilişkin genel kanaat üzerine kayyumlarım, çiftliğin hasadından
bana ait olan kısmı hiçbir zaman gelip de hak iddia
etmeyeceğim düşüncesiyle, üçte birini krala ve üçte ikisini
Daniel Defoe
302
de yoksullar yararına harcanmak ve yerlileri Katolik inancına
döndürmek üzere Saint Augustine Manastırı’na vererek
değerlendiren mültezime vermişlerdi, ama ben ya da
mirasta hak iddia eden bir akrabam ortaya çıkarsa durum
düzeltilecekti. Bir tek hayır işlerine dağıtılan kısım geri
alınamazdı, ama kralın toprak kazançlarından sorumlu
vekilharç ile manastırın tedarikçisi ya da vekilharcının işlerini
özenli yaptıklarına ilişkin bana güvence verebilirdi.
Bu da ortağımın her yıl sadakatle ürün hesabı verdiği ve
onların da benim payımı, beklenebileceği gibi, kabul ettikleri
anlamına geliyordu.
Ona ortağımın çiftliği ne kadar büyüttüğünü bilip bilmediğini,
bunu araştırmama değip değmeyeceğini, oraya
gitsem payımı geri almakta herhangi bir engelle karşılaşıp
karşılaşmayacağımı sordum.
Çiftliğimin ne kadar büyüdüğünü kesin olarak bilemeyeceğini
söyledi, ama anımsadığına göre payımdan krala giden
ve yılda iki yüz Portekiz altınının üstünde tutan üçte birlik
kısım, bilindiği kadarıyla başka bir manastır ya da dini kuruma
bağışlanıyordu. Ortağım sağ olduğundan, bana tanıklık
edeceğinden ve ayrıca adım ülkede kayıtlı olduğundan
payımı almamda hiçbir sorun çıkmazmış. Ayrıca dediğine
göre iki kayyumumun mirasçıları oldukça adil, dürüst ve
çok varlıklı kimselermiş; onlardan mülkümün başına geçmemde
yardım almakla kalmayıp, babalarının emanetindeyken
ve yukarıda anlatıldığı gibi, vazgeçilmeden öncesine
ait, yani anımsadığına göre çiftliğin on iki yıllık hasadından
oluşan epeyce yüklü bir parayı da ellerinde bulundurduklarına
inanıyormuş.
Bu hikâyeye azıcık ilgisiz kalıp rahatsızlığımı göstermekten
çekinmedim ve vasiyetnamemi yaptığımda kendisinin,
Portekizli kaptanı tek varisim olarak gösterdiğimi bilmesine
karşın nasıl olup da alacaklarımın idaresinin kayyumlara
geçtiği konusunda yaşlı kaptanı sorguya çektim.
Robinson Crusoe
303
Bana bunun doğru olduğunu söyledi, ama ortada öldüğüme
dair hiçbir kanıt bulunmadığından vasiyeti uygulayamazmış,
ayrıca o kadar uzaktaki bir işe müdahale etmek
de istememiş; vasiyetimi kayıt altına aldırdığı ve hak sahibi
olduğu doğruymuş, kendisine ölü ya da diri olduğuma
dair bir açıklama getirilseymiş vekil sıfatıyla harekete geçer,
Ingenio’nun (orada şeker rafinerisine böyle diyorlardı) mülkiyetini
alıp o anda Brezilya’da bulunan oğluna bu işi yapmasını
buyururmuş.
“Ama,” dedi yaşlı adam, “Senin için ötekiler kadar kabul
edilebilir olmasa da sana verecek bir haberim daha var:
Herkes gibi senin kayıp olduğuna inanan ortağın ve kayyumlar,
ilk altı ya da sekiz yılın kârını bana senin adına
vermeyi önerdiler ve ben de kabul ettim. O sıralarda işlerin
artışından, bir rafineri inşasından ve köle alımından dolayı
büyük çaplı ödemeler söz konusu olduğu için, ileriki yıllardaki
kadar yüksek bir rakama ulaşmadı. Bununla birlikte
aldığım her şeyin ve bunu nasıl kullandığımın tam hesabını
vereceğim sana.”
Bu kadim dostla yaptığımız birkaç günlük görüşmenin
sonunda bana çiftliğimin ilk altı yıllık hasadından, ortağım
ve kayyumların imzasıyla tütün balyası, şeker sandıkları, ayrıca
rom, pekmez gibi şeker işinin yan ürünlerinden oluşan,
hep mal cinsinden yapılmış ödemelerin hesabını verdi ve
bu hesaptan da gelirin her yıl kayda değer biçimde arttığını
gördüm. Fakat yukarıda değinildiği gibi, başlangıçta ödemelerin
çokluğundan dolayı tutar küçüktü: Bununla birlikte
yaşlı adam bana, benim orada bulunduğum zamanlardan
on bir yıl sonra Lizbon’a dönerken kaza geçirdiği için gemisiyle
kaybolan altı sandık şeker ve on beş çift balya tütünün
yanı sıra, dört yüz yetmiş Portekiz altını borçlu olduğunu
gösterdi.
Sonra iyi yürekli adamcağız, uğradığı talihsizliklerden ve
kayıplarını karşılayıp yeni bir gemide hisse satın almak için
Daniel Defoe
304
benim paramı kullanmaya mecbur kalışından yakınmaya
başladı. “Buna karşılık, eski dostum,” dedi, “Paraya ihtiyacın
varken elin boş dönmeyeceksin; oğlum döner dönmez
borcumu tümüyle ödeyeceğim.”
Ardından eski püskü bir kese çıkartıp bana yüz altmış
Portekiz altını verdi ve oğlunun Brezilya’ya gittiği, kendisinin
dörtte bir hissesine, oğlunun da öteki dörtte birine ortak
olduğu gemi adına bir belge düzenleyerek bunu da kalan
borcunun güvencesi olarak elime tutuşturdu.
Adamcağızın dürüstlüğü ve inceliği karşısında öyle etkilendim
ki yüreğim bunu kaldırmadı; benim için yaptıklarını,
beni denizden alışını, bana her fırsatta cömert davranmasını
ve özellikle de bana gösterdiği içten dostluğu anımsayarak,
bana söyledikleri karşısında ağlamamak için kendimi güç
tuttum. Bu kadar çok parayı bana vermesinin koşullarına
uyup uymadığını ve onu dara düşürüp düşürmeyeceğini
sordum. Bana bir şey diyemeyeceğini, ama biraz sıkıntıya
girebileceğini söyledi; sonuçta para benimdi ve ondan daha
çok ihtiyacım vardı.
İyi yürekli adamın söylediği her şey sevgi doluydu, o konuşurken
gözyaşlarımı zor tutuyordum. Uzun sözün kısası,
paradan yüz altın ayırıp kalanını ona verdim ve makbuz yazmak
için kalem ve mürekkep getirttim. Ardından çiftliğime
yeniden sahip olabilirsem aldığım kısmını da geri vereceğimi
söyledim ki sonradan bunu yerine getirdim; oğlunun gemisindeki
payının satış belgesine gelince bunu hiçbir koşulda
almayacaktım, paraya ihtiyaç duyarsam onun bana borcunu
ödeyecek kadar namuslu olduğunu anlamıştım ve paraya
ihtiyaç duymaz da hakkım olduğuna beni inandırdığı çiftliğimi
geri alabilirsem, ondan bir kuruş daha almayacaktım.
Bu konuyu kapatınca yaşlı adam bana çiftliğim üzerinde
hak ileri sürebilmem için yol yöntem göstermeyi önerdi.
Ona bu konuyla bizzat ilgilenmeyi düşündüğümü söyledim.
Canım nasıl isterse öyle yapabileceğimi, ama vazgeçersem,
Robinson Crusoe
305
haklarımı güvence altına alacak ve kâr payıma hemen kavuşmamı
sağlayacak yollar olduğunu söyledi. Lizbon nehrinde
Brezilya’ya yola çıkmak için hazır bekleyen gemiler
vardı; sağ olduğumu ve söz konusu çiftliğin kurulduğu araziyi
başlangıçta satın alanla aynı kişi olduğumu doğrulayan
kendi yeminli ifadesiyle birlikte adımı kamu siciline kaydettirdi.
Bunu noterden de onaylattırıp bir de vekâletname ekleterek,
kendi yazdığı bir mektupla birlikte orada tanıdığı
bir tüccara göndermemi istedi ve sonra da bir yanıt gelene
kadar kendisiyle kalmamı önerdi.
Hiçbir şey bu vekâletle yapılabileceklerden daha saygın
olamazdı; üstünden daha yedi ay geçmeden kayyumlarımın,
yani kendileri adına denize açıldığım tüccarların varislerinden
mektup ve belgelerin bulunduğu büyük bir paket aldım;
ilkinde babalarının yaşlı Portekizli kaptanıma hesabını verip
kapattıkları altı yıla ait cari hesap dökümü vardı; görünüşe
göre bilançonun benim lehime olan kısmı bin yüz yetmiş
dört Portekiz altınıydı.
İkinci olarak, devletin ölmüş saydığı kayıp kişilerin malları
kapsamına soktuğu, haklarımın idaresine el koymadan
önceki dört yılın daha hesap özeti vardı ve bunun sonucunda
da, çiftliğin değeri o sırada artmış olduğu için üç bin iki
yüz kırk altına ulaşmıştı.
Üçüncü olarak da, on dört yıldan fazla kâr paylarını alan
Saint Augustine’in rahibinin hesabı vardı, ama hastanenin
kullandığı kısmın hesabını verememekle birlikte, dürüstçe
kendisinde dağıtılmayan sekiz yüz yetmiş iki Portekiz altını
olduğunu beyan ederek bunu benim hesabıma elinde tutuyordu:
Kralın kısmına gelince, oradan hiç hayır yoktu.
Ortağımın, sağ olduğum için beni içtenlikle kutlayan,
kaç hektar olduğu, nasıl ekildiği, üstünde kaç kölenin çalıştığı
gibi özel ayrıntılarla çiftliğin nasıl geliştiğini ve yılda
ne ürettiğini anlatan, yirmi iki kez istavroz çıkartıp Kutsal
Bakire’ye sağ olduğum için yığınla Ave Maria duası ettiğiDaniel
Defoe
306
ni söyleyen, gidip mülküme sahip çıkmaya hararetle davet
eden, bu sırada da kendim gitmezsem hissemin kime ödeneceği
konusunda talimatımı beklediğini belirten, kendisinin
ve ailesinin yürekten dostluğuyla noktaladığı bir mektup
da vardı. Bana armağan olarak, görünüşe göre Afrika’ya
yolladığı ve belli ki benden daha şanslı bir yolculuk yapan
bir gemiyle getirttiği yedi gerçek leopar postu göndermişti.
Ayrıca beş sandık dolusu mükemmel şekerlemeyle, Portekiz
altınından daha küçük boyutta yüz altın parçası yollamıştı.
Aynı filoyla iki tüccar kayyumum da bin iki yüz sandık
şeker, sekiz yüz balya tütün ve hesaptan kalanını da altın
olarak göndermişlerdi.
Artık Eyüp’ün sonu başından bereketli oldu*∗ diyebilirim.
Bütün servetimi önüme serilmiş görünce yüreğimdeki
çarpıntıları anlatabilmem olanaksız, çünkü Brezilya gemileri
filolar halinde geldiğinden mektuplarımı getiren aynı gemiler
servetimi de getirmiş ve mektuplar elime geçmeden önce
mallarım çoktan güvenli sulara girmişti. Basbayağı betim
benzim attı, fenalaştım ve eğer yaşlı adam koşup biraz likör
getirmeseydi, bu ani sevinç oracıkta canımı alacaktı. Sonrasında
da rahatsızlığım birkaç saat kadar sürdü, bir doktor
çağrılıp da hastalığımın gerçek nedeni anlaşılınca doktor
benden biraz kan aldı; bundan sonra rahatlayıp iyileştim,
ama alkolün getirdiği o rahatlama olmasaydı kesinlikle ölmüştüm.
Birdenbire beş bin sterlinin üstünde param olmuştu ve
İngiltere’de toprak sahibi olmaktan hiç de farkı olmayan
Brezilya’da, yılda bin sterlinden fazla getiren bir malikânenin
sahibiydim; kısacası nasıl anlayacağımı, sefasını nasıl süreceğimi
bilemediğim bir durumdaydım.
Yaptığım ilk iş gerçek hayırseverin, en sıkıntılı anımda
bana elini uzatmış, başlangıçta iyilik etmiş ve son ana kadar
da hep namuslu davranmış iyi yürekli, yaşlı kaptanımın iyili-
* Zebur 42;12. bap. (ç.n.)
Robinson Crusoe
307
ğine karşılık vermek oldu. Bana gönderilenlerin tümünü ona
gösterip, bütün bunları önce Tanrı’ya, sonra da kendisine
borçlu olduğumu söyledim ve şimdi onu ödüllendirmenin
boynumun borcu olduğunu, bunu yüz misliyle yerine getireceğimi
anlattım: Böylelikle önce kendisinden aldığım yüz
altını ona geri verdim; ardından bir noter çağırtarak bana
olan dört yüz yetmiş altın tutarında borcundan onu tümüyle
ve koşulsuz biçimde azat ettiğimi belirten bir belge hazırlattım.
Bunun peşinden de kendisine çiftliğimin yıllık gelirinin
tahsiline yetki veren bir vekâletname hazırlattım; ortağımı
ona hesap vermekle ve hâsılatı benim adıma her zamanki
filolarla ona göndermekle yükümlü tutup, son koşul olarak
da yaşamı boyunca kendisine yüz altın verileceğini, o öldükten
sonra da oğluna yaşam boyu yılda elli altın verilmesinin
sürdürüleceğini bildiren bir madde eklettim; böylelikle yaşlı
dostumu ödüllendirdim.
Artık bundan böyle nasıl bir yön tutacağımı ve Tanrı’nın
avuçlarıma bırakıverdiği topraklarımla ilgili ne yapacağımı
kararlaştırmak durumundaydım; sonuçta sahip olduğumun
dışında hiçbir şey istemediğim ve istediğimin dışında da hiçbir
şeye sahip olmadığım adadaki yaşantıma kıyasla, zihnimde
çözmem gereken daha çok sorun vardı şimdi üstümde;
işimi nasıl güvence altına alacağıma ilişkin büyük bir yük
taşıyordum. Artık paramı saklayabileceğim bir mağaram ya
da birileri bulana kadar küflenip lekelenerek durabileceği,
kilitsiz ya da anahtarsız bir yerim yoktu; tam tersine onu
nereye koyabileceğimi de kime güvenip emanet edebileceğimi
de bilmiyordum. Eski koruyucum, yaşlı kaptan aslında
namuslu bir adamdı ve sığınabileceğim tek kişi oydu.
Bundan sonra Brezilya’daki çıkarlarımın oraya gitmemi
gerektirdiği anlaşılıyordu, ama buradaki işlerimi yoluna
koymadan ve paramı güvenilir ellere bırakmadan nasıl gidebileceğimi
kestiremiyordum. Önce dürüstlüğünden kuşku
duymadığım ve bana hep adil davranmış eski dostum dul
Daniel Defoe
308
kadın geldi aklıma, ama artık o da yaşlanmıştı, yoksuldu ve
bildiğim kadarıyla borçlu da olabilirdi. Kısacası İngiltere’ye
kadar gitmekten ve paramı da beraberimde götürmekten
başka çıkar yolum yoktu.
Ancak buna karar vermeden önce birkaç ay geçti ve
bu yüzden, önceki velinimetim olan yaşlı kaptanı, onun
da memnun kaldığı biçimde ödüllendirdikten sonra, kocasını
ilk velinimetim saydığım ve kendisi de gücü yettiğince
benim vekilim ve yardımcım olan yoksul dulu düşünmeye
başladım. İlk işim, Londra’da bir tanıdığı olan Lizbonlu bir
tüccar bulmak oldu; tüccara, dul kadını bulması, borçlarını
ödemesi, benim hesabıma ona yüz sterlin vermesi ve eğer sağ
kalırsam bu paranın gerisinin de geleceğini söylemesi için tanıdığına
bir mektup yazdırdım. Aynı zamanda taşradaki kız
kardeşlerimin her ikisine de yüzer sterlin gönderdim; yoksulluk
çekmeseler de pek iyi koşullarda değildiler; birisi evlenip
dul kalmıştı ve diğerinin de kendisine pek iyi davranmayan
bir kocası vardı.
Ama tüm akrabalarım ya da tanıdıklarım içinde
Brezilya’ya gidecek olursam servetimi emanet etmeye cesaret
edebileceğim ve gözümün arkada kalmayacağı birisini henüz
seçememiştim ve bu da zihnimi çok kurcalıyordu.
Brezilya uyruğuna geçtiğim için gidip orada yerleşmeyi
artık kafama koymuştum, ama beni anlamsızca oyalayan,
dinle ilişkili ufak tefek çekincelerim vardı. Bununla birlikte o
anda beni oraya gitmekten alıkoyan din değildi; aralarında
yaşarken dinsel görüşümü açık etmekten hiç çekinmemiştim
ki şimdi de böyle bir düşüncem yoktu; yalnızca, arada bir,
onların içinde yaşayıp ölmeyi düşünürken dini eskisine göre
daha çok aklıma getirdiğimden, Katolik inancımı açık etmiş
olmaktan pişmanlık duymaya ve bunun ölürken sahip olunacak
en iyi din olmadığını düşünmeye başlamıştım.
Ama dediğim gibi, beni Brezilya’ya gitmekten alıkoyan
temel neden bu değil, servetimi arkada bırakırken gerçekten
Robinson Crusoe
309
de kime güveneceğimi bilmeyişimdi; böylece sonunda, eğer
varabilirsem bana sadık kalacak bir tanıdığa rastlayabileceğim
ya da birtakım akrabalar bulabileceğim İngiltere’ye
dönmeye karar verdim ve bu doğrultuda tüm servetimi yanıma
alıp İngiltere’ye gitmeye hazırlandım.
Eve gidiş hazırlıklarımı tamamlamak üzere, önce (Brezilya
filosu yola çıkmak üzereydi) oradan elde ettiklerimin adil
ve güvenilir biçimde hesabını veren kişilere uygun karşılıklar
yazmaya karar verdim; ilk olarak Saint Augustine rahibine
haksever davranışı için teşekkür dolu bir mektup yazdım ve
pederin dualarını benden esirgememesini dileyerek, kullanılmamış
sekiz yüz yetmiş iki Portekiz altınının beş yüzünün
manastıra ve üç yüz yetmiş ikisinin de rahibin öngöreceği
yoksullara verilmesini tembih ettim.
Bunun ardından iki kayyuma da, haklarımı böylesine
hakseverlik ve dürüstlükle tanımaları nedeniyle bir teşekkür
mektubu kaleme aldım, fakat onlara layık bir şey bulamadığımdan
armağan göndermedim.
Son olarak da ortağıma, çiftliği büyütmek için gösterdiği
çabaları ve iş hacmini artırmak için sergilediği dürüstlüğü
takdir eden bir mektup yazıp, eski koruyucuma verdiğim
yetkiye uygun biçimde bundan sonraki yıllara ait payımı
nasıl yöneteceğini, benim payıma düşen her şeyi benden gelecek
ikinci bir talimata kadar ona göndermesini bildirerek
yalnızca gelmekle kalmayıp, yaşamımın geri kalan kısmını
da orada geçirme niyetinde olduğumu belirttim. Yanına da
karısı ve iki kızı için kaptanın oğlunun elinde bulunduğunu
bildirdiği İtalyan ipeklileriyle, Lizbon’da bulabildiğimin en
iyisi olan iki parça İngiliz yünlüsü ve beş parça siyah çuhayla,
biraz iyi cins Felemenk danteli ekledim.
İşlerimi yoluna koyup, mallarımı sattıktan ve bütün servetimi
her yerde geçerli tahvillere çevirdikten sonra, önümdeki
tek güçlük İngiltere’ye hangi yolla gideceğimdi: Denize
yeterince alışkın olmama karşın yine de İngiltere’ye deniz
Daniel Defoe
310
yoluyla gitmeye karşı tuhaf bir isteksizliğim vardı; bunun
için hiçbir neden ileri süremesem de üzerimdeki baskısı giderek
artıyordu; gitmek için eşyalarımı yükletsem bile fikrimi
değiştirip duruyordum, üstelik bunu iki-üç kez yaşadım.
Denizdeki şanssızlığım gerçekti ve nedenlerden birisi bu
olabilirdi, ama hiç kimsenin bu gibi durumlarda kendi dürtülerini
yabana atmaması gerek: Gitmek için seçtiğim, yani
ötekilerin içinden özellikle seçtiğim, birisine eşyalarımı yerleştirdiğim
ve ötekinin de kaptanıyla anlaştığım gemilerden
ikisi de felakete uğradı. Birini Cezayirliler ele geçirdi, diğeri
de yoldayken Torbay yakınlarında Start’ta battı ve üç kişi
dışında herkes boğuldu; bu iki geminin hangisine binsem
mahvolacaktım yani.
Düşüncelerimden böylesine bezmiş durumdayken her şeyimi
anlattığım yaşlı kılavuzum beni içtenlikle denizden değil,
karayoluyla Groyne’a gitmeye ve Biscay Körfezi’nden de
Paris’e ve dolayısıyla da Calais ve Dover’a karayoluyla gitmemin
hem kolay, hem de güvenli olacağı Rochell’e geçmeye;
ya da Madrid’e gidip oradan da kara yoluyla Fransa’ya
kadar taban tepmeye zorluyordu.
Uzun sözün kısası, Calais’den Dover’a geçiş kısmı haricinde
denizden gitmeye karşı öylesine önyargılıydım ki, bütün
yolu karadan gitmeye karar verdim; bu konuda acelem
olmadığı, masrafını da düşünmediğim için en keyifli biçimde
gidecektim; yaşlı kaptanım da bunu keyifli kılmak için Lizbon’daki
bir tüccarın oğlu olan ve benimle yolculuk etmeye
istekli bir İngiliz beyefendisi bulmuştu. Yalnızca Paris’e kadar
gidecek iki genç Portekizli beyefendiyle, iki İngiliz tüccar
daha bulduk; böylece altı kişi ve beş hizmetkârla on bir kişi
olduk. İki tüccarla iki Portekizli masraftan kısmak için birer
hizmetkârı ikişer kişi ortaklaşa kullanmaya razı olmuşlardı;
bana gelince, yolda bir hizmetkârın yerini tutamayacak
kadar ortama yabancı olan adamım Cuma’nın yanı sıra, benimle
yolculuk etsin diye bir İngiliz denizcisini tutmuştum.
Robinson Crusoe
311
Böylece Lizbon’dan ayrıldım; aralarındaki en yaşlı kişi
olduğum kadar, iki hizmetkârımın bulunması ve elbette bütün
yolculuğun temel nedeni olmam nedeniyle kaptan diye
çağrıldığım topluluğumuz oldukça iyi atlara ve silahlara sahipti.
Canınızı denizde geçen günlerimin anılarının hiçbiriyle
sıkmadığım için şimdi karada geçen günlerimizin anılarıyla
da sıkmayacağım, ama bu yorucu ve zorlu yolculuk sırasında
başımızdan geçen bazı maceraları da anlatmadan yapamayacağım.
Hepimiz İspanya’nın yabancısı olduğumuzdan Madrid’e
vardığımızda İspanya sarayını ve görmeye değer yerleri gezmeye
niyetliydik ama yaz sonu olduğundan acele ettik ve
Madrid’den ekim ortalarında ayrıldık. Fakat Navarre’ye
yaklaştığımızda yol üstündeki birkaç kasabada dağların
Fransa tarafındaki kısımlarına çok fazla kar yağdığı, pek çok
yolcunun epeyce tehlikeli girişimlerden sonra Pampeluna’ya
geri döndüğü haberleriyle uyarıldık.
Pampeluna’ya vardığımızda bunun doğru olduğunu kendi
gözlerimizle gördük; üstüme pek az giysi giydiğim sıcak
iklime alıştığımdan soğuk katlanılmaz gelmişti bana; üstelik
havanın aşırı sıcak olduğu Eski Kastilya’dan geleli daha on
gün geçmeden bununla karşılaşmak ve Pirene Dağları’ndan
esen dayanılması güç, insanın el ve ayak parmaklarını hissizleştirip
donduran, epeyce keskin rüzgârı hissetmek, epey
acı vericiydi.
Zavallı Cuma tümüyle karlarla kaplı dağları görüp ömrü
boyunca hiç yaşamadığı kadar soğuk havayı iliklerinde hissettiğinde
gerçekten çok korkmuştu. Üstüne tüy dikercesine,
biz Pampeluna’ya vardığımızda kar deli gibi ve aralıksız yağmayı
sürdürdü. Yerliler de kışın zamansız bastırdığını söylüyordu,
zaten geçilmesi güç olan yollar geçit vermez olmuştu,
çünkü kar bazı yerlerde yürüyemeyeceğimiz kadar kalınlaşmıştı
ve bazı kuzey ülkelerindeki gibi donup sertleşmediğinden,
attığımız her adımda diri diri gömülme tehlikesini
Daniel Defoe
312
göze almadan yürümemiz olanaksızdı. Pampeluna’da en az
yirmi gün geçirdik; Kışın bastırdığını, hem de Avrupa’nın en
sert kışlarından biri olduğunu, ilerleyen günlerde koşulların
düzeleceğine dair hiçbir belirti bulunmadığını gördüğümden
Fonterabia’ya gitmeyi ve oradan da fazla uzun sürmeyecek
Bordeaux yolculuğu için gemiye binmeyi önerdim.
Biz bunu düşünürken, bizim İspanya tarafında kalışımız
gibi onlar da dağların Fransa tarafındaki geçitlerinde mahsur
kalınca bir rehber bulan dört Fransız, bizim oraya geldi;
dediklerine göre bu rehber onları Languedoc’un yakınlarından
ülkeyi çaprazlamasına geçirmiş, kar onları ve atlarını
taşıyacak kadar donduğu için fazla güçlük çekmeden onları
dağların üzerinden aşırmış.
Bu rehberi çağırttık, adam bize kendimizi vahşi hayvanlara
karşı korumak için yeterince silahlanırsak bizi kardan
kaynaklanacak hiçbir tehlikeye uğratmadan aynı yoldan götürmeyi
üstleneceğini anlattı, çünkü dediğine göre bu büyük
kar yağışlarında yerler karla kaplandığından yiyecek bir şey
bulamayıp aç kalan kurtların gözü dönmüş biçimde dağların
eteklerine inmeleri sık rastlanan bir durummuş. Ona dağlarda,
özellikle de Fransa tarafında bizim için en büyük tehlike
sayılacak iki ayaklı kurtlardan bizi koruduğu takdirde dört
ayaklılara karşı yeterince hazırlıklı olduğumuzu söyledik.
Gideceğimiz yolda bu türden hiçbir tehlike olmadığını
söyleyerek içimizi rahatlattı; böylece oracıkta, dediğim
gibi daha önce gitmeye kalkışıp da geri dönmek zorunda
kalan kimisi Fransız, kimisi İspanyol on iki beyefendi ve
hizmetkârlarıyla birlikte biz de onu izlemeye karar verdik.
Rehberimizle 15 Kasım’da Pampeluna’dan yola çıktık ve
ileriye doğru gideceğimize bizi Madrid’den gelmiş olduğumuz
yolda yirmi mil kadar geriye yürütünce doğrusu şaşırdım;
iki ırmak geçip de düzlük bir yere gelince kendimizi yeniden
çevrenin güzel ve karsız olduğu sıcak iklimde bulduk,
ama buradan sola dönüp birden dağların başka bir kısmına
Robinson Crusoe
313
yaklaştı. Tepelerle dik uçurumlar korkunç görünüyordu
gerçekten, ama birçok kez dönüp kıvrılarak, bizi karla pek
uğraştırmadan dağların doruklarından aşırdığı pek çok dolambaçlı
yollardan götürdü. Birdenbire epeyce uzaktan olsa
da – gerçi daha epey zorlu bir yolumuz da vardı– Languedoc
ve Gaskonya’nın yemyeşil, zengin, güzel ve bereketli ovalarını
gösterdi.
Ancak tam bir gün ve bir gece boyu aralıksız kar yağıp
da yolumuza devam edemeyince canımız sıkıldı. Fakat rehberimiz
rahat olmamızı salık verdi; pek yakında hepsini geride
bırakacaktık: Gerçekten de kendimizi gün geçtikçe alçalır
ve öncekine göre daha da kuzeye varırken bulduk; böylece
kendimizi rehberimize teslim edip yola devam ettik.
Rehberimiz bizden biraz ileride, görüş alanımızın dışındayken,
sık bir ormana bitişik kuytu bir yoldan peşlerinde
bir ayıyla üç canavar kurt fırladığında gecenin bastırmasına
iki saat kadar zaman vardı; kurtların ikisi rehberimize
saldırmış ve epeyce önümüzde olsa biz yardım edemeden
midelerini boylaması işten bile değilmiş. Birisi atına yapışmış
ve ötekisi de adama öyle bir şiddetle saldırmış ki tabancasını
çekmeye zaman bulamadığından, ya da o anda akıl
edemediğinden avazı çıktığı kadar bize seslenip haykırmış.
Yanımda ilerleyen adamım Cuma’ya atını mahmuzlayıp ne
olduğuna bakmasını buyurdum. Cuma adamı uzaktan görür
görmez en az onun kadar yüksek sesle haykırdı “Efendi!
Efendi!” Bir yandan da cesurca atını zavallı adama sürdü ve
saldıran kurdu tabancasıyla kafasından vurdu.
Zavallı adamın şansına onu kurtaran adamım Cuma’ydı;
kendi yurdunda bu tür hayvanlara alışkın olduğundan hiç
korkmamış ve yanına kadar gidip onu vurmuştu; oysa içimizden
herhangi birisi uzaktan ateş etmiş olsaydı ya kurdu
ıskalardı ya da adamı vururdu.
Benden daha yürekli olan bir adamı bile korkutmaya yeterdi
bu kadarı; gerçekten de Cuma’nın tabancasının sesiyle
Daniel Defoe
314
birlikte her iki taraftan da korkunç kurt ulumaları duyunca
hepimiz korkuya kapıldık; dağlarda yankılanıp iki katına
çıkan sesle birlikte, bize orada kocaman bir kurt sürüsü varmış
gibi geldi, gerçekte sayıları çok olmadığından belki de
endişelenmemize neden yoktu. Bununla birlikte Cuma kurdu
öldürünce, ata yapışmış olan diğeri atı bırakıp tabanları
yağladı; doğruca atın başına saldırdığı için dişlerinin arasında
gemin düğümleri kalmış, ata bir zarar verememişti.
Ama en çok adam yaralanmıştı, çünkü kudurmuş yaratık
onu iki kez, biri kolundan diğeri de dizinin biraz üstünden
ısırmıştı ve kendisini iyi kötü savunmasına karşın Cuma gelip
kurdu vurduğu sırada atını sakinleştireyim derken yere
yuvarlanmıştı.
Cuma’nın tabancasının sesiyle hepimizin hızlanıp, ne olduğuna
bakmak için epeyce engebeli bir yolun izin verdiği
ölçüde oraya seğirttiğimizi kolayca kestirmişsinizdir. Daha
önce görüşümüzü engelleyen ağaçların arasından sıyrılır sıyrılmaz
bütün olup biteni ve o anda ne tür bir yaratık öldürdüğünü
seçemesek de Cuma’nın zavallı rehberi nasıl kurtardığını
açıkça gördük.
315
Yirminci Bölüm
Cuma’nın Bir Ayıyla Dövüşmesi
Fakat hiçbir dövüş, Cuma ve bir ayı arasındaki dövüş
kadar yiğitçe kotarılıp böylesine şaşırtıcı bir biçimde gerçekleşmemiştir;
başta hepimizi şaşırtıp Cuma adına korkuttuysa
da, sonradan gayet eğlenceli oldu. Ayı ağır, hantal bir
hayvan olduğundan çevik ve hızlı kurtlar gibi dörtnala koşamaz;
bu yüzden de eylemlerinin genel kuralını oluşturan
iki niteliğe sahiptir; birincisi, siz ona sataşmadıkça, genellikle
bir av olarak görmediği insanoğluna (ilk saldırılan olmadıkça
ve açlıktan gözü dönmedikçe insanlara pek saldırmaz
ki o sırada her yer kar altında olduğu için belki de nedeni
buydu) sataşmaz, ama böyleyken bile kendileri seçkin bir
beyefendi olduklarından, ona karşı son derece saygılı davranıp
yol verilmelidir, çünkü bir prens için bile yoldan çekilmez.
Gerçekten korktuysanız, en iyisi kendinize başka bir
yol bulup oradan devam etmektir, çünkü hareketsiz durup,
gözlerinizi ona dikerseniz bunu bir hakaret gibi algılayabilir.
Ona herhangi bir şey atar ya da fırlatırsanız, bu şey parmak
büyüklüğünde bile olsa kendini aşağılanmış hisseder ve intikamını
almak için her işini bırakıp onurunu kurtarır; bu
onun birinci niteliğidir. İkincisiyse, bir kez hakarete uğradı
mı, gece ya da gündüz, intikamını alana kadar asla peşinizi
bırakmaz ve sizi ele geçirinceye dek izler.
Daniel Defoe
316
Adamım Cuma rehberimizi kurtardıktan sonra adamcağız
hem yaralanmış, hem de korkmuş olduğundan yanına
gidip atına binmesine yardım ediyordu ki ayının birdenbire
ormandan çıktığına gördük. Bu benim ömrümde gördüklerimin
en kocamanı, en korkuncuydu. Onu gördüğümüzde
hepimiz biraz şaşırdık, ama Cuma’nın yüzünde beliren sevinç
ve kendine güveni fark etmek zor değildi. “Bak, bak,
bak!” dedi üç kez onu göstererek, “Efendi, bana izin vermek,
ben onunla el sıkışmak, güldürmek sizi.”
Adamın bu kadar keyiflenmesinden şaşkındım. “Seni aptal,”
dedim, “Seni yiyecek.” “Beni ye! Beni ye!” dedi Cuma
yine iki kez; “Ben yemek onu; ben güldürmek sizi; siz hepiniz
kalmak orada; ben sizi güldürmek.” Böylece yere oturdu
ve bir anda çizmelerini çıkartıp ayaklarına bir çift çarık
geçirdi (onların giydikleri ve cebinde taşıdığı, düz ayakkabı
dediğimiz cinstendi bunlar), atını öteki hizmetkârıma vererek
silahını alıp rüzgâr gibi uzaklaştı.
Cuma yanına sokulup sanki anlayacakmış gibi ona seslendiğinde
ayı kimsenin işine burnunu sokmayı düşünmeden
yavaşça yürüyordu. “Hey, hey sen,” dedi Cuma, “Sana
söylemek ben.” Belirli bir uzaklıktan izliyorduk, artık dağların
Gaskonya tarafına inmiş, arazinin düz ve epeyce açık
olduğu bir yerde geniş bir ormana girmiştik. Ayının peşini
bırakmayan Cuma çabucak ona yaklaştı, yerden büyük bir
taş alarak ona fırlattı ve tam kafasına isabet ettirdi, ama
taşı bir duvara atsa o kadar zarar verirdi; ancak bu kadarı
Cuma’nın amacına ulaşmasına yetmişti, çünkü kerata öylesine
korkusuzdu ki bunu sırf ayı kendisini izlesin ve dediği
gibi bizi biraz güldürsün diye yapmıştı. Ayı darbeyi hissedip
de onu görür görmez dönüp uzun adımlarla, bir atın hafif
bir dörtnala kalkması gibi tuhaf dolambaçlar çizerek peşinden
geldi; Cuma’ysa yardım ister gibi bize doğru yöneldi;
hepimiz ayıya ateş edip adamımı kurtarmaya davrandık. Ayı
kendi yoluna giderken onu yanımıza getirdiği ve özellikle
Robinson Crusoe
317
de kendisi kaçıp ayıyı üstümüze çektiği için ona kızmıştım,
“Seni gidi köpek!” dedim, “Böyle mi güldürecektin bizi?
Uzaklaş oradan, atını atla da vuralım şu hayvanı,” diye seslendim
ona. Beni duydu ve haykırdı, “Yok ateş etmek, yok
ateş etmek; kımıldamayın; siz çok eğlenecek.” Çevik yaratık
ayının bir adımına karşılık iki adım atarak, hızla koşarken
birden yana döndü ve amacına uygun koca bir meşe ağacı
görünce izlememiz için bize işaret etti; hızını iki katına çıkartarak
silahını ağacın dibinden beş altı metre uzaklıkta yere
bırakıp büyük bir çeviklikle ağacın üstüne tırmanıverdi.
Ayı da bir süre sonra ağacın yanına vardı, biz uzaktan
izliyorduk: Yaptığı ilk iş silahı görünce durmak oldu, kokladı,
ama onu olduğu yerde bıraktı ve epeyce iri cüssesine
karşın bir kedi gibi ağaca tırmanmaya başladı. Düşündükçe
adamımın aptallığına şaşıyordum, ayının ağaca çıktığını
görene kadar da gülecek hiçbir şey göremedim, hepimiz yakına
koştuk.
Ağacın yanına vardığımızda Cuma büyük bir dalın
ucundaydı ve ayı da ona doğru yolu yarılamıştı. Ayı ağaç
dalının zayıfladığı eklem yerine ulaşır ulaşmaz, “Hah!” dedi
bize, “Şimdi görmek siz ben öğretmek ayıya dans.” Sonra
zıplamaya, dalı sarsmaya başladı, ayı da yalpalamaya, kıpırdamamaya
çalışarak nasıl geri döneceğini anlamak için
ardına bakınmaya. Bunun üzerine gerçekten de katılarak
güldük. Fakat Cuma’nın onunla işi henüz bitmemişti; kımıldamadan
durduğunu görünce, ayı İngilizce anlayacakmış
gibi ona yeniden seslendi, “Ne, gelmemek daha ileri? Lütfen
gel.” Zıplamayı ve ağacı sallamayı bir an bıraktı ve ayı da
sanki ne söylediğini anlamışçasına biraz daha ilerledi; ardından
Cuma yeniden zıplamaya başlayınca da yine durdu.
Bizse artık kafasından vurma zamanının geldiğini düşündük
ve Cuma’ya kımıldamamasını, ayıyı vuracağımızı
söyledik, ama o ciddiyetle haykırdı: “Ah, lütfen! Lütfen!
Vurmak yok! Ben vuracak o zaman.” Daha sonra vuracaDaniel
Defoe
318
ğım demek istiyordu. Hikâyeyi kısa keseyim, Cuma öyle çok
dans etti ayı da öyle dikkatli durdu ki epeyce güldük, ama
hâlâ Cuma’nın ne yapacağını anlayamıyorduk; başlangıçta
ayıyı yere düşüreceğini sanmıştık, ayının da düşmeyecek kadar
kurnaz olduğunun farkındaydık, çünkü aşağı düşeceği
kadar öteye gitmiyor, geniş pençeleri ve ayaklarıyla sımsıkı
tutunuyordu; bu yüzden de işin nereye varacağını ve sonunda
ne olacağını kestiremiyorduk.
Cuma bizi kuşkudan çabucak kurtardı. Ayının dala sıkı
sıkıya tutunduğunu ve daha ileriye gitmeye razı olmayacağını
görünce, “Peki, peki,” dedi Cuma, “Sen bana gelmemek,
ben sana gelmek.” Kendi ağırlığıyla eğilen dalın en ucuna
gidip ayaklarının üstüne atlamasını sağlayacak kadar yere
yaklaşana kadar daldan aşağı kayarak yavaşça yere indi ve
hemen tüfeğine koşup doğrulttu ve kımıltısız dikildi.
“Pekâlâ,” dedim ona, “Cuma, ne yapacaksın şimdi?
Niye vurmuyorsun onu?” “Yok vurmak,” dedi Cuma,
“yok henüz; var şimdi ben ateş etmek yok öldürmek.
Ben durmak, vermek size son bir gülmek,” ve gerçekten
de dediğini yaptı, çünkü ayı düşmanının gittiğini görünce
üstünde durduğu daldan indi, ama bu işi, her adımda
arkasına bakarak ve ağacın gövdesine varana dek gerisin
geri gelerek ihtiyatla yaptı ve ardından yine aşırı ihtiyatla,
pençeleriyle tutunup her defasında tek ayağını hareket ettirerek,
hiç acele etmeden ağaçtan indi. Tam o anda, arka
ayağını tam yere koymuşken Cuma yakınına sokuldu, tüfeğinin
namlusunun ucunu kulağına dayadı ve onu vurup
öldürdü.
Kerata gülüp gülmediğimizi görmek için arkasına döndü,
hoşnut kaldığımızı bakışlarımızdan anlayınca yüksek
sesle gülmeye başladı. “Biz var öldürmek ayıyı böyle bizim
memlekette,” dedi. “Böyle mi öldürüyorsunuz?” dedim,
“Sizin tüfeğiniz yok ki.” “Hayır,” dedi, “Yok tüfek, ama öldürmek
çok büyük okla.”
Robinson Crusoe
319
Aslında bu bizim için büyük bir eğlence olmuştu, ama
hâlâ vahşi topraklardaydık, rehberimiz de ağır yaralıydı
ve ne yapacağımızı pek bilmiyorduk. Kurtların ulumaları
kafamda yankılanıp duruyordu ve aslına bakarsanız, daha
önce de üstüne bir şeyler söylediğim gibi, bir kez Afrika kıyılarında
duyduğum o sesin dışında ömrümde beni böylesine
dehşete düşüren başka bir ses duymamıştım.
Bu olup bitenler ve gecenin yaklaşması bizi geciktirmese
ya da Cuma bizi yolumuzdan alıkoymasa bu korkunç yaratığın
saklanmaya değer postunu yüzmemiz gerekirdi elbette,
ama daha gidecek üç fersah yolumuz vardı ve rehberimiz de
bize acele ettiriyordu; bu yüzden bıraktık ve yolculuğumuza
devam ettik.
Dağlardaki kadar derin ve tehlikeli olmasa da yer hâlâ
karla kaplıydı; açlıktan iyice deliye dönmüş ve sonradan öğrendiğimize
göre, bir yığın koyunla atı ve birkaç kişiyi öldürüp
sakinlerini şaşırttıkları köylere büyük zarar vermiş vahşi
hayvanlar da ormana ve düzlük alana inmişlerdi.
Geçmemiz gereken bir tehlikeli yer daha kalmıştı ve rehberimiz
bize, düzlüklere kurt inmişse söz konusu yerde muhakkak
onlarla karşılaşacağımızı söyledi; her tarafından ormanlarla
çevrili ufak bir düzlüktü burası ve ormanın içinden
geçmek için önümüzde uzun, dar bir geçit ya da yol vardı;
ardından konaklayacağımız köye varacaktık.
Ormana girdiğimizde gün batımına yarım saat kalmıştı,
düzlüğe güneşin batmasından az bir zaman sonra vardık:
İlk ağaçlıkta hiçbir şeyle karşılaşmadık, yalnızca ağaçlığın
içindeki iki yüz metreden fazla olmayan ufak bir açıklıkta
olanca hızlarıyla birbiri peşi sıra sanki hemen önlerindeki bir
avı kovalar gibi yolu geçen beş iri kurt gördük; bize dikkat
bile etmediler ve bir iki saniye içinde gözden yitip gittiler.
Bunun üzerine, ürkek bir adam olan rehberimiz her an
ortaya çıkacak daha çok kurt olduğuna inandığı için bizden
hazırlıklı olmamızı istedi.
Daniel Defoe
320
Silahlarımızı hazır tutup gözümüzü dört açtık ama yaklaşık
yarım fersah uzunluğundaki o ağaçlıktan çıkıp da
düzlüğe varıncaya kadar başka hiçbir kurda rastlamadık.
Düzlüğe gelir gelmez çevremize bakınacak fırsat bulduk.
Karşılaştığımız ilk nesne ölü bir attı; yani kurtların öldürdüğü
zavallı bir attı ve en azından bir düzinesi üzerinde iş
başındaydı; yiyorlardı diyemezdik, daha ziyade kemiklerini
kemiriyorlardı, çünkü bütün eti daha önce yemişlerdi.
Ziyafet üstündeyken onları rahatsız etmemizin uygun
kaçmayacağını düşündük; zaten onlar da bizi hiç dikkate
almadılar. Cuma üstlerine saldıracak oldu ama ona hiçbir
biçimde izin vermedim, çünkü başımıza farkına vardığımızın
ötesinde iş çıkabileceğini anlamıştım. Solumuzdan korkutucu
biçimde kurt ulumaları gelmeye başladığında daha
düzlüğün yarısını geçememiştik; hemen ardından, yüz kadarının
yekvücut olmuş ve çoğunluğu deneyimli subaylarca
yönlendirilen düzenli bir ordu gibi dizilmiş halde doğruca
üstümüze gelmekte olduğunu gördük. Onları nasıl karşılamamız
gerektiğini bilmemekle birlikte birbirimize yakın
bir hat oluşturmanın tek çare olduğunu anladım. Hemen
mevzilendik, ama ara verme lüksümüz olmadığından her iki
adamdan birinin ateş etmesini buyurdum; ateş etmeyenler
de, kurtlar bize doğru yaklaşmayı sürdürdükleri takdirde
onları ikinci bir yaylım ateşine tutmak için hazır bekleyeceklerdi.
Ardından her birimiz adam başı birer tüfek ve bir
çift tabancayla silahlanmış olduğumuzdan, ilk başta ateş
edenler tüfeklerini yeniden doldurmaya kalkışmayacak, tabancalarıyla
hazır bekleyeceklerdi; böylece bu yöntemle her
defasında yarımız olmak üzere altı kez yaylım ateşi açmaya
hazır durumdaydık. İlk ateş açtığımızda düşman, ateşten
olduğu kadar sesten de ürkmüş biçimde, olduğu yerde kalakaldığından
buna gerek kalmamıştı. Kafasından vurulan
dördü düştü; pek çoğu da yaralandı ve karın üstünden seçebildiğimiz
kadarıyla kanlar içinde kaçıp gitti. Durduklarını
Robinson Crusoe
321
anladım ama hemen geri çekilmemişlerdi; bunun üzerine, en
vahşi yaratıkların bile insan sesi duyunca ürktükleri aklıma
geldi, bütün topluluğu avazları çıktığınca bağırmaya yönlendirdim
ve bu savın tümüyle yanlış olmadığını kavradım,
çünkü haykırışlarımız üzerine gerilemeye ve dönüp gitmeye
başladılar. Sonra arkalarından ikinci kez yaylım ateşi açılmasını
buyurdum ki bu onların dörtnala ormanın içlerine
uzaklaşmalarını sağladı.
Bu da bize tüfeklerimizi doldurma fırsatı verdi; yitirecek
zaman olmadığından ilerlemeyi sürdürdük, ama solumuzdaki
aynı ormandan, bizim gideceğimiz yol tarafından gelen
korkunç sesi duyduğumuzda tüfeklerimizi doldurup kendimizi
hazırlamamızın üstünden pek zaman geçmemişti.
Gece yaklaşıyor ve günışığı da işleri bizim açımızdan
kötüleştirecek biçimde azalıyordu; giderek artan sesin o cehennemi
yaratıkların uluma ve bağrışları olduğunu kavrayabiliyorduk.
Birdenbire biri solumuzda, biri ardımızda ve
birisi de önümüzde üç kurt sürüsünün farkına vardık; öyle
ki çevremizin kurtlarla sarıldığı anlaşılıyordu: Bununla birlikte
üstümüze çullanmadıkları için atlarımızı sürebildiğimiz
ölçüde hızla ileri doğru yol almayı sürdürdük, ama yol engebeli
olduğundan epey zorlu bir tırıstı bu. Bu şekilde ovanın
öbür yanına ulaşmak için geçmemiz gereken bir ormanın girişine
yaklaştık, ama yolağzı ya da geçide yaklaşırken hemen
girişin ağzında sayıları belirsiz kurdun durduğunu görünce
çok şaşırdık.
Birden ormana açılan bir başka yerden bir tüfek sesi duyduk,
o tarafa bakınca üstünde eyeri ve koşumları, peşinde
on altı on yedi kadar kurtla rüzgâr gibi dörtnala giden bir
atın fırladığını gördük: At onlardan öndeydi, ama aynı hızı
sürdüremeyeceğinden onu sonunda yakalayacaklarından
kuşkumuz yoktu: Yakaladılar da.
Atın geldiği yöndeki girişe yönelince burada da görüntülerin
en korkuncuyla karşılaştık: Vahşi yaratıklarca parDaniel
Defoe
322
çalanmış bir diğer atın leşiyle, iki adamın cesedine vardı
karşımızda. Kuşkusuz adamlardan biri ateş edendi, çünkü
hemen yanında yeni ateşlenmiş bir tüfek yatıyordu; adamınsa
kafası ve bedeninin alt kısmı yenilmişti.
Dehşete kapılmış, nasıl bir yol izleyeceğimizi bilemiyorduk,
ama yaratıklar bir süre sonra yeni av bulma
umuduyla çevremizde toplanmaya başlayınca kararımızı
verdik. Sanırım orada en az üç yüz kurt vardı. Şansımıza
ormanın girişinde, ama azıcık uzağında önceki yaz kesilmiş
ve taşınmak üzere oraya istiflendiğini sandığım birtakım
tomruklar yığılıydı. Küçük topluluğumu o ağaçların
arasına yönlendirdim ve uzun bir tomruğun ardında
mevzilenirken hepsine çömelmelerini, o ağacı kendimize
kalkan ederken atlarımızı ortada toplayacağımız bir üçgen
ya da üç cephe oluşturmayı öğütledim. Dediğim gibi
yaptık; böylesi iyi olmuştu, çünkü yaratıkların burada
bize saldırmaları gibi öfkeli bir saldırı hiç görülmemiştir.
Hırıltılar çıkartarak geldiler ve avlarının üstüne atılacakmış
gibi kendimize kalkan ettiğimiz tomruğa dayandılar;
öfkelerinin asıl kaynağının arkamızdaki atlar olduğu anlaşılıyordu.
Adamlarımıza önceki gibi sırayla ateş etmelerini
buyurdum. Öyle kendilerinden emin nişan aldılar ki ilk
yaylım ateşinde pek çok kurt öldürdüler, ama arkadakiler
öndekileri iterek, şeytanlar gibi üstümüze geldiklerinden
sürekli ateş etmek gerekiyordu.
Tüfeklerimizle ikinci kez ateş ettiğimizde biraz durakladıklarını
sandık ve gideceklerini umdum, ama bu kısacık bir
andı, çünkü diğerleri yeniden öne çıktılar; böylece iki yaylım
ateşi halinde tabancalarımızı ateşledik ve sanırım bu şekilde
dört kez ateş etmemizin sonucunda on yedi, on sekiz kadarını
öldürmüş ve en az iki katını da yaralamıştık, ama yine
de durmuyorlardı.
Barutumuzu bu kadar aceleyle harcamamıza bozulmuştum,
bu yüzden hizmetkârımı çağırdım, ama adamım
Robinson Crusoe
323
Cuma’yı değil; akla hayale sığmayacak bir beceriyle hem
benim tüfeğimi hem de kendininkini doldurmayı başardığından
onun yapacak daha iyi işleri vardı. Öteki adamımı
çağırdım ve ona bir kese barut vererek tomruk boyunca
zincirleme biçimde yere dökmesini istedim. Dediğim gibi
yaptı ve kurtlar oraya gelip bazıları tomruğun üstüne çıkarken
tam zamanında kaçıp kurtuldu, ben de barutun yakınındaki
tabancayı kaparak barutu ateşe verdim; tomruğun
üstüne çıkanlar yanmaya başladı ve altı yedi tanesi düştü
ya da ateşin zoru ve korkusuyla aramıza sıçradılar; bunları
hemen oracıkta hakladık. Geri kalanlarsa gecenin –çünkü
artık iyice karanlık çökmüştü– daha da korkunçlaştırdığı
ateşten öylesine ürktüler ki azıcık geri çekildiler; bunun üzerine
son tabancalarımızın da tek bir yaylım ateşi açılmasını
buyurdum ve bunun ardından bir haykırış patlattık; bunun
üzerine kurtlar arkalarına döndüler ve biz de yerde kıvranan
yaklaşık yirmi yaralı kurdun üstüne çullanıp kılıçtan geçirdik.
Bu da işimize yaramıştı, çünkü bunların haykırış ve ulumaları
arkadaşları tarafından çok iyi anlaşıldı; böylece hepsi
kaçıp yakamızı bıraktı.
Toplamda altmış kadarını öldürmüştük, günışığında olsaydı
daha çoğunu da öldürürdük. Savaş alanı bu şekilde
temizlendikten sonra yolumuza devam ettik, çünkü hâlâ
gidecek neredeyse bir fersah yolumuz daha vardı. Yolda
giderken vahşi yaratıkların ormanda uluyup bağrıştıklarını
birkaç kez daha işittik, bazen de onları gördüğümüzü sandık
ama kar gözlerimizi kamaştırdığından emin değildik. Bir
saatten fazla bir zaman sonra konaklayacağımız kasabaya
geldiğimizde büyük bir korku içindeki, tepeden tırnağa silahlı
adamlarla karşılaştık; anlaşıldığı kadarıyla bir gece
önce kurtlar ve birkaç ayı köye hücum etmişler ve onları
öylesine korkutmuşlardı ki gece gündüz, ama hayvanlarını
ve gerçekte insanlarını da korumak için özellikle de geceleri,
nöbet tutmak zorunda kalmışlardı.
Daniel Defoe
324
Ertesi sabah rehberimiz öyle hastaydı ve iki yarası iltihaplandığı
için eklemleri öyle şişmişti ki daha ileriye gidebilmesi
olanaksızdı; bu yüzden burada kendimize yeni bir
rehber almak zorunda kaldık ve bizi sıcak bir havanın, bereketli,
hoş toprakların karşıladığı, ne karın ne kurtların ne
de bunlara benzer bir şeylerin bulunduğu Toulouse’a gittik.
Hikâyemizi anlattığımızda bize, dağların eteklerindeki büyük
ormanda, özellikle de her yeri kar kapladığında bunun
çok sıradan bir şey olduğunu söylediler. Bizi böylesine zorlu
bir mevsimde, öyle bir yoldan getirmeye kalkışan rehberimizin
ne biçim bir adam olduğunu da pek merak ettiler ve
hepimizin yem olmamasını şaşkınlıkla karşıladılar. Onlara
kendimizi nasıl savunduğumuzu, atları ortaya aldığımızı
anlattığımızda, bizi epey suçladılar; ellide bir şansımız olduğunu,
hepimizin yok edilebileceğini, kurtların o kadar
gözünü döndüren şeyin av belledikleri atlar olduğunu, başka
zamanlarda tüfekten gerçekten korktuklarını, ama karınları
açken gözleri döndüğünden, atları avlama hevesiyle
tehlikeyi hiçe saydıklarını, eğer sürekli ateş etmemiş ve son
olarak da barut dökmeyi akıl etmemiş olsaydık, paramparça
edilmemizin işten bile olmayacağını, oysa atlarımızdan
inmemeyi göze alıp onlara atların üstünden ateş etsek, üstlerinde
insan varken atlara o kadar yanaşmayacaklarını
söylediler. Son olarak da hepimiz bir arada durup atları bırakmış
olsaydık, sadece atların peşine düşeceklerini, elimizdeki
tüfeklerle ve sayımızın çokluğu sayesinde güven içinde
olacağımızı anlattılar.
Açıkçası yaşamım boyunca hiç böyle bir tehlike yaşamadım;
üç yüzü aşkın iblisin ağızlarını açmış kükreyerek bizi
yutmaya geldiklerini görünce ve sığınabileceğimiz hiçbir yer
olmayınca mahvolduğumuzu sanmıştım; bu yüzden o dağları
aşmayı bir daha asla düşünemem herhalde: Sanırım haftada
bir fırtınayla karşılaşacağımdan kuşkum olmasa bile
denizden bin fersah gitmeyi tercih ederim.
Robinson Crusoe
325
Fransa’daki yolculuğum süresince üstünde durmaya değer,
olağandışı başka bir şey olmadı; diğer gezginlerin benden
daha iyi anlatabileceklerinden fazlası yok. Toulouse’dan
Paris’e gittim ve orada sözünü etmeye değecek kadar kalmadan
Calais’e vardım, yolculuk için epeyce ağır kış koşullarına
katlandıktan sonra 14 Ocak’ta sağ salim Dover’e vardım.
Artık yolculuklarımın ortasına gelmiştim; çok kısa bir
sürede yanımda getirdiğim bütün tahvilleri paraya çevirip
yeni kavuştuğum servetimi de sağlama almıştım.
Biricik yol göstericim ve özel danışmanım, kendisine
gönderdiğim paradan ötürü minnettar kalan ve benim için
bir şeyler yaparken pek fazla sıkıntı çekmediği gibi büyük
bir zahmete de girmeyen, yaşlı iyi yürekli dul kadındı; ona
öylesine sonsuz bir güven besliyordum ki servetimin güvenliği
konusunda içim tamamen rahattı. Bu iyi yürekli, kibar
kadıncağızın tertemiz ahlakı, en başından beri olduğu gibi
şu anda da beni pek mutlu etmişti.
Şimdi de servetimi bu kadına emanet edip önce Lizbon’a,
oradan da Brezilya’ya geçmeyi düşünmeye başlamıştım,
ama bu noktada da karşıma başka bir engel çıktı ki bu da
din meselesiydi, çünkü Roma kilisesi hakkında, yolculuk
ettiğim günlerden beri ve özellikle de inziva günlerimden
kalan bazı kuşkular taşıyordum; bu yüzden kayıtsız şartsız
Katolik inancını benimsemeyi ya da başka bir seçenek olarak
kendimi ilkelerim uğruna feda edip Engizisyon’un ellerinde
can vererek bir din şehidi olmayı kafaya koymadığım
sürece, benim için bırakın Brezilya’da yerleşmeyi, oraya gitmemin
bile olanaksız olduğunu biliyordum; böylece evimde
oturmaya ve bir yolunu bulabilirsem de çiftliğimi satmaya
karar verdim.
Bu amaçla Brezilya’daki çiftliğimi elden çıkartmaya karar
verip Lizbon’daki yaşlı dostuma mektup yazdım; dostum
da cevaben çiftliği hemen elden çıkartabileceğini bildirdi:
Ama çiftliği benim adıma, kayyumlarımın varisleri duruDaniel
Defoe
326
mundaki iki tüccara teklif etmesi için kendisine izin vermeyi
uygun görürsem, benim de bildiğim gibi çok varlıklı olan bu
adamların Brezilya’da, tam yakınında yaşadıkları için çiftliğin
gerçek değerini anlayacaklarına; dolayısıyla da onu seve
seve satın alacaklarına inanıyordu; bu şekilde çiftliği dört ya
da beş bin altın fazlasına elden çıkartabileceğimden kuşku
duymuyordu.
Önerisine katıldığım için çiftliği onlara teklif etmesini buyurdum;
o da bunu yerine getirdi ve üstünden sekiz ay geçip
de gemi geri döndüğünde, bana teklifi kabul ettiklerini ve
Lizbon’daki bir tanıdıklarına otuz üç bin altın ödemeleri için
havale emri gönderdiklerini bildirdi.
Karşılığında ben de, Lizbon’dan gönderdikleri satış belgelerini,
kendilerine söz verdiğim ve çiftliğin gelirinden yaşlı
adama yaşadığı sürece her yıl yüz ve onun ölümünden sonra
da oğluna yaşamı boyunca yılda elli Portekiz altınının ödenmesi
koşuluyla imzalayıp yaşlı adama gönderdim; o da bana
çiftliğin bedeli olan otuz üç bin altın tutarındaki bonoyu yolladı.
Böylece bizzat Tanrı’nın hazırladığı bir mozaiği andıran,
benzerine dünyada çok az rastlanabilecek, aptalca başlayıp
bana umut edebileceğimden çok daha fazla özgürlük
sunacak biçimde mutlu sonla biten çeşitlilikte rastlantı ve
maceralarla dolu bir yaşamın birinci bölümünü noktaladım.
Bu kadar karmaşık, ama hep iyi sonuçlanan bir talihe sahip
birinin, artık tüm risklerden kaçınacağını düşünülebilir;
aslında diğer koşullar uygun düşse ben de böyle yapardım,
ama gezgin yaşamına alışmıştım, ne ailem vardı ne de pek
fazla akrabam; zenginliğime karşın, edindiğim yeni tanıdıkların
sayısı sınırlıydı ve Brezilya’daki çiftliğimi satmış olsam
bile, o ülkeyi kafamdan uzaklaştıramıyor ve yeniden oralara
yelken açma düşüncesini aklımdan çıkaramıyordum. Özellikle
de adamı yeniden görme ve zavallı İspanyollar oradaysalar,
bıraktığımız namussuzların onlara nasıl davrandığını
öğrenme dürtüsüne direnemiyordum.
Robinson Crusoe
327
Gerçek bir dost olan dul kadın, beni ısrarla bundan
caydırdı ve üzerimde öyle bir baskı kurdu ki, neredeyse
yedi yıl boyunca beni yurtdışına kaçmaktan alıkoydu. Bu
süre içerisinde erkek kardeşlerimden birinin oğulları olan
iki yeğenimi himayeme aldım; büyüğünün ufak bir serveti
vardı, onu bir beyefendi gibi yetiştirdim ve kendisine ölümümden
sonra topraklarına katabileceği bir arazi verdim.
Ötekini bir geminin kaptanının yanına verdim ve beş yıl
sonra akıllı, cesur ve girişimci bir delikanlıya dönüştüğünü
görünce ona iyi bir gemi bulup denizlere gönderdim; bu
genç delikanlı sonradan, benim gibi yaşlı bir adamı başka
maceralara sürükledi.
Bu sırada buraya iyi kötü yerleşmiştim; her şeyden önce
evlenmiştim; bu evlilik beni mutsuz etmedi, ikisi oğlan, birisi
kız üç çocuğum oldu. Fakat karım ölüp yeğenim de başarılı
bir İspanya seferinden eve dönünce, yurtdışına gitme
arzumun sürmesi ve onun da başımın etini yemesi sonucunda
beni gemisinde kendi hesabına iş gören bir tacir olarak
Doğu Hint Adalarına gitmeye razı etti; bu 1694 yılındaydı.
Bu yolculukta adadaki yeni kolonimi ziyaret ettim, ardıllarım
durumundaki İspanyolları gördüm ve orada bıraktığım
canilerle yaşadıklarını dinledim. Başlangıçta zavallı
İspanyolları nasıl taciz ettiklerini, ardından nasıl uzlaştıklarını,
anlaşmazlığa düştüklerini, yeniden birleştiklerini, ayrıldıklarını
ve en sonunda İspanyolların onlara karşı şiddete
başvurmak zorunda kaldıklarını; İspanyollara nasıl boyun
eğdiklerini, İspanyolların onlara nasıl dürüst davrandıklarını
anlattılar. Kısacası öyle bir öyküydü ki en az benimki kadar
çeşitliliğe sahipti ve harika rastlantılarla doluydu. Özellikle
de birkaç kez adaya çıkan Karayiplilerle savaşmaları, adada
yaptıkları yenilikler, beşinin anakaraya bir saldırıda bulunarak
yanlarında on bir erkekle beş kadın alıp getirmeleri çok
ilginçti ve geldiğimde adada bulduğum yirmi kadar çocuğun
varlığını açıklıyordu.
Daniel Defoe
328
Burada yirmi gün kadar kaldım, onlara gerekli yığınla
şey bıraktım, özellikle de silah, barut, saçma, giysi, aletler
ve İngiltere’den yanımda getirdiğim birisi marangoz birisi
demirci iki zanaatkâr.
Bunun yanı sıra, adayı parçalar halinde aralarında bölüştürdüm;
mülkiyeti bende kalmak kaydıyla her birine
istediği yeri verdim ve kendileriyle her konuda anlaşma
sağlayıp orayı terk etmeyeceklerine dair söz alarak onları
orada bıraktım.
Oradan da Brezilya’ya uğrayıp adaya göndermek üzere
üç yelkenli bir gemi satın aldım ve bu gemiyle oraya daha
çok sayıda insan yolladım; ayrıca başka malların yanında
onlara hizmet etmeye uygun, dileyenin de eş olarak
da alabileceği yedi kadın gönderdim. İngilizlere gelince,
onlara ekip biçmeyi düşünürlerse gerekli şeylerle birlikte
İngiltere’den birkaç kadın göndermeye söz vermiştim ki
bu sözümü sonradan yerine getirdim. Bu adamlar kendi
topraklarına kavuşup, kendileri söz sahibi olunca son derece
namuslu ve çalışkan olduklarını gösterdiler. Onlara da
Brezilya’dan üçü gebe olan beş inek, biraz koyun ve yeniden
oraya gittiğimde sayılarının epeyce arttığını gördüğüm
birkaç domuz gönderdim.
Ama bütün bunları ve ayrıca üç yüz Karayiplinin gelip
onları nasıl kuşattığını, tarlalarını nasıl darmaduman ettiğini,
kendilerinden iki kat kalabalık Karayiplilerle nasıl
savaştıklarını, önce yenilgiye uğrayıp içlerinden birinin de
öldüğünü, ama sonunda bir fırtına düşmanlarının kanolarını
yok edince geri kalanların neredeyse tümünün açlıktan
nasıl telef olduklarını, tarlalarını nasıl yeniden düzeltip halen
adada yaşadıklarını, daha on yıl boyunca benim başımdan
geçen epeyce tuhaf bazı olaylarla birlikte daha ileride anlatırım
belki.